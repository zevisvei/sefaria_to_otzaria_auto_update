<h1>ביאור שטיינזלץ על משנה תורה, הלכות מאכלות אסורות</h1>
<h2>פרק א</h2>
<h3> א</h3>
<b>מִצְווֹת עֲשֵׂה הֵן הַסִּימָנִין</b>. מצוות אלו אינן ציווי על פעולה מסוימת אלא מצוות המלמדות על עצם דין ההבדלה.
<h3> ב</h3>
<b>מַפְרֶסֶת פַּרְסָה</b>. שהפרסה מחולקת לשנים.
<b>וּמַעֲלַת גֵּרָה</b>. תהליך עיכול שבו עובר המזון מהפה לכרס ומשם חוזר לפה, נלעס, וחוזר שוב אל הכרס.
<b>בַּלֶּחִי הָעֶלְיוֹן</b>. בקדמת הלסת העליונה, ומדובר בבעלי החיים הטהורים (מ”מ).
<b>וְכָל בְּהֵמָה... חוּץ מִן הַגָּמָל</b>. וכן הארנבת והשפן שהם מין חיה.
<h3> ג</h3>
<b>חֲתוּכַת הַפְּרָסוֹת</b>. שניטלו פרסותיה, ואי אפשר לבדוק אם היא מפרסת פרסה.
<b>שֶׁיַּכִּיר גָּמָל</b>. וידע שהחיה שמצא אינה גמל.
<b>שֶׁפִּיהָ חָתוּךְ</b>. ואי אפשר לבדוק בשיניה אם היא מעלה גרה.
<b>שְׁסוּעָה</b>. מחולקת לשניים.
<b>שֶׁיַּכִּיר חֲזִיר</b>. ויזהה שזה אינו חזיר.
<b>בְּכַנְפֵי הָעֹקֶץ</b>. בקצה השדרה, בחלק העליון של הירך.
<b>מְהַלֵּךְ שְׁתִי וָעֵרֶב</b>. שיש שם שתי שכבות בשר, שסיביהן פונים לכיוונים שונים זה מזה.
<b>עָרוֹד</b>. חמור בר, והוא טמא.
<h3> ד</h3>
<b>כְּמִין בְּהֵמָה טְמֵאָה</b>. ולד בדמות בהמה טמאה.
<b>בְּשֶׁיָּלְדָה בְּפָנָיו</b>. שראה בעצמו שהדומה לטמאה נולד מן הטהורה.
<b>כְּמִין חֲזִיר כָּרוּךְ אַחֲרֶיהָ</b>. ולד הדומה לחזיר, המתנהג כאילו היא אמו.
<h3> ה</h3>
<b>שֶׁהַגָּדֵל מִן הַטָּמֵא טָמֵא וְהַגָּדֵל מִן הַטָּהוֹר טָהוֹר</b>. ראה גם לקמן ג,א.
<b>לְפִיכָךְ דָּג טָמֵא וכו'</b>. שמניחים שלא גדל במעיו, אלא נבלע על ידו.
<b>בִּמְעֵי</b>. בתוך גופו.
<h3> ו</h3>
<b>שְׁנֵי גַּבִּין וּשְׁתֵּי שְׁדָרוֹת</b>. מום הדומה לתאומים מחוברים (סיאמיים).
<h3> ח</h3>
<b>וְאַקּוֹ</b>. יש אומרים שמדובר ביעל.
<b>וְדִישׁוֹן</b>. אחד מסוגי הראמים.
<b>וּתְאוֹ</b>. יש אומרים שמדובר באחד מזני הבקר שנכחדו, ויש סוברים שמדובר בביזון.
<b>וָזָמֶר</b>. יש שכתבו שמדובר בג'ירף.
<b>שׁוֹר הַבָּר</b>. יש המשערים כי מדובר בג'אמוס (בָּאפלו).
<b>וְהַמְּרִיא</b>. יש המשערים כי מדובר בזֶבּוּ או בקר אפריקני.
<h3> ט</h3>
<b>וְדָמָהּ טָעוּן כִּסּוּי</b>. דיני כיסוי הדם מפורטים בהלכות שחיטה פרק יד.
<b>חֶלְבָּהּ בְּכָרֵת</b>. דיני חלב מפורטים לקמן פרק ז.
<h3> י</h3>
<b>מִפִּי הַשְּׁמוּעָה הֵן</b>. נתקבלו במסורת, ואינן מפורשות בתורה.
<b>מְפֻצָּלוֹת</b>. מן הקרן מתפצלים כעין ענפים נוספים.
<b>כְּרוּכוֹת</b>. כפופות.
<b>וַחֲדוּקוֹת</b>. יש בהן חריץ.
<b>הַחֶדֶק מֻבְלָע בָּהֶן</b>. שנראה כאילו עצם כרוכה סביבות הקרן.
<b>וַהֲדוּרוֹת</b>. מסולסלות (ע”פ פה”מ חולין ג,ו), ויש פירושים אחרים.
<b>עַד שֶׁיִּהְיוּ בַּקַּרְנַיִם</b>. שרק אם יש את כל שלושת הסימנים, היא בוודאי חיה אפילו שאין קרניה מפוצלות.
<h3> יב</h3>
<b>וְהַקֶּרֶשׁ אַף עַל פִּי שֶׁאֵין לוֹ אֶלָּא קֶרֶן אַחַת</b>. יש שזיהו את הקרש עם הג'ירף, שיש לו בליטה גרמית כעין קרן במצחו, ויש לו כל סימני הטהרה.
<h3> יד</h3>
<b>אֶלָּא מָנָה מִינִין טְמֵאִים בִּלְבַד וכו'</b>. התורה ציינה את המינים האסורים בלבד, ומכאן ששאר מיני העופות מותרים.
<b>וְהַמִּינִים הָאֲסוּרִין אַרְבָּעָה וְעֶשְׂרִים מִין</b>. ומפורטים ברשימת העופות הטמאים שבספר ויקרא (יא,יג-יט), ודברים (יד,יב-יח).
<b>וְהִיא הָרָאָה הָאֲמוּרָה בְּמִשְׁנֵה תּוֹרָה</b>. המדובר באותו המין, אלא שנקרא בשם אחר ברשימה המקבילה.
<h3> טו</h3>
<b>בָּקִי בְּמִינִין אֵלּוּ וּבִשְׁמוֹתֵיהֶן</b>. מזהה את העופות ומכיר את שמות מיניהן.
<b>וְעוֹף טָהוֹר נֶאֱכָל בְּמָסֹרֶת וְהוּא שֶׁיִּהְיֶה דָּבָר פָּשׁוּט וכו'</b>. שמקובל על הכל באותו המקום שאותו העוף טהור.
<b>רַבִּי הַצַּיָּד</b>. המורה שלימדני לצוד.
<h3> טז</h3>
<b>וְזֶפֶק וְהִיא הַמֻּרְאָה</b>. מעין כיס בתחתית ושט העוף שבו שוהה המזון ומתרכך.
<b>קֻרְקְבָנוֹ נִקְלָף בַּיָּד</b>. שכבתו הפנימית של הקורקבן ניתנת להפרדה ממנו, ואינה דבוקה אליו בחזקה.
<h3> יח</h3>
<b>הָיָה חָזָק וְדָבֵק</b>. שכבות הקורקבן היו צמודות זו לזו בחזקה.
<h3> יט</h3>
<b>הַבָּא בְּסִימָן אֶחָד</b>. שיש לו רק אחד מן הסימנים שנזכרו לעיל הט”ז.
<h3> כ</h3>
<b>שֶׁחוֹלֵק אֶת רַגְלָיו כְּשֶׁמּוֹתְחִין לוֹ חוּט</b>. שכשעומד על החוט מניח שתי אצבעות מכל צד.
<b>וְכָל הַשּׁוֹכֵן עִם הַטְּמֵאִים וְנִדְמֶה לָהֶן</b>. עוף המקנן יחד עם הטמאים, ודומה להם במקצת.
<h3> כא</h3>
<b>מִינֵי חֲגָבִים שֶׁהִתִּירָה תּוֹרָה</b>. רשימת החגבים הטהורים מופיעה בספר ויקרא יא,כב.
<h3> כב</h3>
<b>וְהַצַּיָּד נֶאֱמָן עֲלֵיהֶן כָּעוֹף</b>. לומר שהם טהורים, ושכך למדו רבו, וכדלעיל הט”ו.
<b>שֶׁחוֹפוֹת</b>. מכסות.
<b>כְּרָעַיִם</b>. רגליים אחוריות.
<h3> כד</h3>
<b>וּבַדָּגִים שְׁנֵי סִימָנִין</b>. סימני הדגים מוזכרים בתורה בויקרא יא,ט-יב, ודברים יד,ט-י.
<b>שֶׁפּוֹרֵחַ</b>. שט.
<b>הַדְּבוּקָה בְּכָל גּוּפוֹ</b>. על גבי עורו.
<b>הַחוֹפִין</b>. מכסים.
<h2>פרק ב</h2>
<h3> א</h3>
<b>וְלָאו הַבָּא מִכְּלַל עֲשֵׂה עֲשֵׂה הוּא</b>. איסור שלא נתפרש בתורה בלשון שלילה, אלא נלמד ממשמעות לשון עשה, אינו נחשב כלאו אלא כמצוות עשה.
<b>שֶׁהֵן בְּלֹא תַעֲשֶׂה</b>. שבעלי חיים אלה אסורים באיסור לאו.
<b>שֶׁיֵּשׁ בָּהֶן סִימָן אֶחָד</b>. שהגמל, הארנבת והשפן מעלים גרה אך לא מפריסים פרסה, והחזיר מפריס פרסה ולא מעלה גרה כפי שנאמר בכתוב שם<br>             <br>            (וראה עוד לעיל א,ב-ג).
<b>יָתֵר עַל עֲשֵׂה הַבָּא מִכְּלַל אֹתָהּ תֹּאכֵלוּ</b>. מלבד אותו איסור העשה, שנזכר בפסקה הקודמת.
<h3> ב</h3>
<b>וְלֹא חָלַק הַכָּתוּב בַּטְּמֵאִים בֵּין בְּשָׂרָן לְחֶלְבָּן</b>. ואין בהם לאו נפרד לחלב, כמו שיש בבהמות טהורות (ראה לקמן ז,א).
<h3> ה</h3>
<b>שֶׁרֶץ הָעוֹף</b>. שרצים המעופפים, שאסרה התורה באכילה.
<h3> ו</h3>
<b>מִשֶּׁרֶץ הָאָרֶץ</b>. שרצים הרוחשים על האדמה.
<b>כְּגוֹן חֹלֶד וְצָב וּנְחָשִׁים וכו'</b>. בין המינים הגדולים ובין הקטנים.
<h3> ז</h3>
<b>וּשְׁמוֹנָה שְׁרָצִים הָאֲמוּרִין בַּתּוֹרָה</b>. שפירשה בהם התורה שמטמאים (ראה הלכות שאר אבות הטומאות פרק ד).
<b>הָאוֹכֵל מִבְּשָׂרָם כַּעֲדָשָׁה</b>. כשיעור גודל של עדשה.
<b>כְּשִׁעוּר טֻמְאָתָן</b>. ששיעור אכילתם הושווה לשיעור טומאתם, שהוא בכעדשה (שם ד,א-ב).
<b>וְכֻלָּן מִצְטָרְפִין זֶה עִם זֶה לְכַעֲדָשָׁה</b>. שחתיכות שרצים הקטנות מעדשה מצטרפות יחד ואם יש בהן שיעור עדשה, האוכלן לוקה.
<h3> ח</h3>
<b>בַּמֶּה דְּבָרִים אֲמוּרִים בְּשֶׁאָכַל מֵהֶן אַחַר מִיתָתָן</b>. שכשם שמטמאים בכעדשה רק לאחר מיתתם, כך נאסרים באכילה בשיעור זה רק לאחר מיתה.
<b>אָכַל אֵבֶר שָׁלֵם וכו'</b>. אף שלעניין טומאה, שיעור אבר מן השרץ המטמא הוא בכלשהו (ראה הלכות שאר אבות הטומאות ד,ג).
<h3> ט</h3>
<b>מִצְטָרֵף לְכָעֲדָשָה</b>. וכן לעניין טומאה (הלכות שאר אבות הטומאות ד,ז).
<b>הַדָּם מְחֻבָּר לַבָּשָׂר</b>. שלא יצא מן הבשר.
<b>שֶׁאֵין בְּשָׂרוֹ חָלוּק מִדָּמוֹ</b>. אין הבדל ביניהם בדין, שגם הדם אסור משום שרץ ואין בו איסור נפרד, ולכן הם מצטרפים יחד.
<b>וְאַף עַל פִּי שֶׁאֵינוֹ מְטַמֵּא</b>. וממילא אין הדם והבשר מצטרפים לעניין טומאה, בכל אופן לעניין איסור אכילה הם מצטרפים.
<b>מִשְּׁאָר שְׁרָצִים שֶׁאֵין מְטַמְּאִין</b>. שרק שמונת השרצים מטמאים (שם הי”ד).
<h3> י</h3>
<b>שֶׁפֵּרֵשׁ וְכִנְּסוֹ</b>. יצא מן הבשר, ואספוהו.
<b>שֶׁיַּתְרוּ בּוֹ מִשּׁוּם אוֹכֵל שֶׁרֶץ</b>. יזהירו את האוכל שהעברה היא אכילת שרץ.
<b>אֶלָּא עַל דַּם בְּהֵמָה חַיָּה וָעוֹף</b>. נתבאר לקמן ו,א.
<h3> יא</h3>
<b>וּמַחְלְקוֹתָם</b>. ההבדלים בין השיעורים לעניינים השונים.
<h3> יב</h3>
<b>וְהַדַּלְפוֹן</b>. דולפין.
<h3> יג</h3>
<b>שֶׁאֵינָן נִבְרָאִין מִזָּכָר וּנְקֵבָה אֶלָּא מִן הַגְּלָלִים שֶׁהִסְרִיחוּ וְכַיּוֹצֵא בָּהֶן</b>. תולעים וכיוצא בהם, שסברו שנוצרים מתוך הריקבון והעובש ולא מזיווג זכר ונקבה.
<b>וְאַף עַל פִּי שֶׁאֵינָן פָּרִין וְרָבִין</b>. שאין הבדל זה משמעותי בעניין איסור האכילה (והשווה הלכות שבת יא,ב).
<h3> יד</h3>
<b>פֵּרְשׁוּ וְיָצְאוּ לָאָרֶץ</b>. יצאו מתוך הפרי או המאכל אל האדמה.
<b>אֲבָל אִם לֹא פֵּרְשׁוּ מֻתָּר לֶאֱכֹל הַפְּרִי וְהַתּוֹלַעַת שֶׁבְּתוֹכוֹ</b>. שהרי מעולם לא שרץ על הארץ.
<h3> טו</h3>
<b>שֶׁאֵין תּוֹלַעַת שֶׁבּוֹ מִתְקַיֶּמֶת שְׁנֵים עָשָׂר חֹדֶשׁ</b>. ולכן אם מצא תולעת ודאי הוא שהתליע המאכל לאחר שנעקר מן הארץ.
<h3> טז</h3>
<b>פֵּרְשׁוּ לָאֲוִיר</b>. שיצאו מתוך הפרי לאוויר.
<b>מִקְצָתָן לָאָרֶץ</b>. שרק חלק מגוף התולעת נגע באדמה.
<b>עַל הַגַּרְעִינָה מִבִּפְנִים</b>. שפירשה מבשר הפרי.
<h3> יז</h3>
<b>תּוֹלַעַת הַנִּמְצֵאת בִּמְעֵי הַדָּגִים וּבַמֹּחַ שֶׁבְּרֹאשׁ... אֲסוּרָה</b>. שיש להניח שאותן התולעים באו מן החוץ אל הדגים והבהמות (מ”מ). ויש שכתבו שהמדובר בתולעים שנוצרו מתוך הדג או הבהמה, שבחייהם נחשבים כפירות המחוברים לארץ (רד”ע).
<b>שֶׁהֵן כְּפֵרוֹת שֶׁהִתְלִיעוּ אַחַר שֶׁנֶּעֶקְרוּ</b>. שבוודאי הגיעה לשם לאחר שהדג מת.
<b>הַמַּיִם שֶׁבַּכֵּלִים</b>. האגורים במיכלים, ונחשבים תלושים מהארץ.
<b>שֶׁיֵּשׁ לוֹ</b>. סימנים.
<h3> יח</h3>
<b>בַּשִּׁיחִין</b>. בריכות מים.
<b>עֲצוּרִין</b>. מכונסים.
<b>וְשׁוֹחֶה</b>. מתכופף.
<h3> יט</h3>
<b>לְדָפְנֵי</b>. דפנות.
<b>מֻתָּר</b>. משום שדרכו לעשות כן, ולכן גם הדפנות נחשבות למקום גידולו, וכאילו לא פירש.
<h3> כ</h3>
<b>כְּמוֹ שֶׁבֵּאַרְנוּ</b>. לעיל הי”ז.
<h3> כא</h3>
<b>זֶה שֶׁאָמַרְנוּ בְּפֶרֶק זֶה הָאוֹכֵל כַּזַּיִת</b>. בכל מקום בפרק בו דובר על שיעור אכילת כזית.
<b>כַּזַּיִת מִבְּרִיָּה גְּדוֹלָה</b>. שיעור כזה, מתוך בעל חיים שיש בבשרו יותר מכזית.
<b>בְּרִיָּה טְמֵאָה בִּפְנֵי עַצְמָהּ כֻּלָּהּ</b>. בשלמותה.
<b>מִכַּחַרְדָּל</b>. גרגר חרדל, שהוא שיעור זעיר.
<b>חוֹיָה</b>. בעודה בחיים.
<h3> כב</h3>
<b>שֶׁחָסְרָה אֲפִלּוּ אַחַת מֵרַגְלֶיהָ</b>. שכבר אינה בריה שלמה.
<b>הָאוֹכֵל זְבוּב שָׁלֵם... לוֹקֶה מִשּׁוּם שֶׁרֶץ הָעוֹף</b>. כדלעיל ה”ה.
<h3> כג</h3>
<b>שֶׁהָיָה לָהּ כְּנָפַיִם</b>. ונחשבת לפיכך כשרץ העוף.
<b>וְהִיא מְהַלֶּכֶת עַל הָאָרֶץ כִּשְׁאָר שְׁרָצִים</b>. ונחשבת כשרץ הארץ (לעיל ה”ו).
<b>וְהָיְתָה רוֹבָה בַּמַּיִם</b>. חיה גם במים או שוחה בהם, ולפיכך נידונה גם כשרץ המים (לעיל הי”ב).
<b>מִן הַמִּינִין שֶׁנִּבְרְאוּ בַּפֵּרוֹת</b>. שפירשו מן הפירות, ואסורים גם בכלל “השרץ השרץ על הארץ” (לעיל הי”ד).
<b>וְאִם הָיְתָה מִן הַמִּינִין שֶׁפָּרִין וְרָבִין</b>. שנאסרה אף משום “וכל השרץ השורץ על הארץ שקץ הוא” (לעיל הי”ג).
<b>וְאִם הָיְתָה מִכְּלַל עוֹף טָמֵא</b>. שיהיה שרץ גדול ומפותח כעוף, ואסור אף משום עוף טמא (לעיל ה”ד).
<h3> כד</h3>
<b>וְאַחַת מִשּׁוּם שֶׁאָכַל כַּזַּיִת מִנִּבְלַת הַטְּמֵאִים</b>. מבשר שרצים, משום הלאו הכללי שיש בכל השרצים “אל תשקצו את נפשֹתיכם בכל השרץ השֹרץ” (לעיל הי”ב), והמלקות המרובות באכילת שרצים אינם אלא בברייה שלמה שלא נתרסקה (אורה ושמחה).
<h2>פרק ג</h2>
<h3> א</h3>
<b>שֶׁנֶּאֱמַר וְאֵת בַּת הַיַּעֲנָה</b>. באיסור העופות הטמאים.
<b>וְהוּא הַדִּין לְכָל הָאָסוּר כַּיַּעֲנָה</b>. כלומר כל חיה טמאה.
<b>וּלְכָל הַדְּבָרִים הַדּוֹמִין לְבֵיצָה</b>. כל מאכל היוצא מגופם.
<h3> ב</h3>
<b>כְּבָר בֵּאַרְנוּ</b>. לעיל ב,ג.
<b>שֶׁהוּא בַּעֲשֵׂה</b>. בלבד,<br>             <br>            ואין בו לאו ומלקות כיענה, ולפיכך היוצא ממנו מותר (אורה ושמחה).
<h3> ג</h3>
<b>שֶׁאֵינוֹ מִתַּמְצִית גּוּפָן</b>. לא נוצר מחומרים שהתעכלו בהן.
<b>כּוֹנְסִין</b>. אוספים.
<h3> ד</h3>
<b>כְּיוֹנֵק שֶׁרֶץ</b>. שהוא דבר משוקץ.
<h3> ה</h3>
<b>וּפֵרֵשׁ</b>. הפסיק לינוק.
<b>מֵחֲמַת בֻּרְיוֹ וְלֹא מֵחֲמַת חֹלִי</b>. שהפסיק לינוק בזמן שהיה בריא ולא מחמת מחלה.
<b>שֶׁגְּמָלוּהוּ אַחַר עֶשְׂרִים וְאַרְבָּעָה חֳדָשִׁים</b>. שהוא משך הזמן הראוי להנקה (וראה הלכות אישות כא,טז, הלכות גירושין יא,כו).
<h3> ו</h3>
<b>כָּאוֹכֵל חֲצִי שִׁעוּר</b>. שאסור מן התורה לאכול פחות מן השיעור המזערי לחיוב, אף על פי שאין בכך מלקות (לקמן ד,טז).
<h3> ז</h3>
<b>בָּאֶשְׁכּוֹל</b>. שחלות העוף הנראות כאשכול ובהן תלויות ביצים בשלבי התפתחות שונים.
<h3> ח</h3>
<b>לְהִתְרַקֵּם</b>. להתפתח.
<b>לוֹקֶה מִשּׁוּם אוֹכֵל שֶׁרֶץ הָעוֹף</b>. ולא משום אוכל עוף טמא, שכן עדיין לא נגמרה יצירתו.
<b>בֵּיצַת עוֹף טָהוֹר שֶׁהִתְחִיל הָאֶפְרוֹחַ לְהִתְרַקֵּם בָּהּ וכו'</b>. שאסרוהו חכמים מפני שדומה לשרץ השורץ על הארץ.
<h3> ט</h3>
<b>קֹרֶט</b>. מעט.
<b>מוּזֶרֶת</b>. מקולקלת.
<b>הַנֶּפֶשׁ הַיָּפָה</b>. מי שאינו אנין דעת.
<h3> י</h3>
<b>אֶפְרוֹחַ שֶׁנּוֹלַד... מֻתָּר לְאָכְלוֹ</b>. על ידי שחיטה, שנחשב לעוף גמור.
<b>שֶׁנִּטְרְפָה</b>. שנעשתה טרפה (להגדרת מושג זה ראה לקמן ד,ו-ט).
<b>נִתְנַבֵּל הָעוֹף</b>. מת שלא על ידי שחיטה כשרה.
<b>אִם נִמְצֵאת בּוֹ בֵּיצָה גְּמוּרָה... הֲרֵי זוֹ מֻתֶּרֶת</b>. שמכיוון שהביצה נוצרה לגמרי לפני שהעוף התנבל, אינה נחשבת חלק מהעוף אלא דבר בפני עצמו.
<h3> יא</h3>
<b>אֶפְרוֹחַ שֶׁל בֵּיצַת טְרֵפָה</b>. שבקע מתוך ביצה, שהוטלה על ידי עוף טרפה.
<b>שֶׁאֵין מִינוֹ טָמֵא</b>. מכיוון שיצא מן הביצה, שוב אין נחשב לחלק מגופה של הטרפה.
<b>בַּעֲרֵמָה רִאשׁוֹנָה</b>. ההטלה הראשונה אחר שנטרפה.
<b>הֻתְּרוּ הָרִאשׁוֹנִים</b>. שמכיוון שטענה והטילה פעם נוספת, הוכח שאינה טרפה, שאין הטרפה מסוגלת לכך (הלכות שחיטה יא,א).
<h3> יב</h3>
<b>חֲלֵב בְּהֵמָה טְמֵאָה אֵינוֹ נִקְפֶּה וְעוֹמֵד</b>. אין לו את התכונות המאפשרות להיקרש ולהתייצב כדי להיעשות גבינה.
<b>הַקּוֹס</b>. נוזל הנשאר מן החלב אחרי שמגבנים אותו.
<h3> יג</h3>
<b>בְּעוֹר הַקֵּבָה</b>. חתיכה מדופן הקיבה, המכילה חומר הגורם להתגבנות החלב.
<b>וְלָמָּה לֹא יִבְטַל בְּמִעוּטוֹ</b>. כדין תערובת רגילה של איסור בהיתר (כמפורט לקמן טו,א-ו).
<b>כְּמוֹ שֶׁיִּתְבָּאֵר</b>. לקמן ט,טז, טז,כו.
<h3> יד</h3>
<b>בְּמֵי פֵּרוֹת כְּגוֹן שְׂרַף תְּאֵנִים וַהֲרֵי הֵן נִכָּרִין בַּגְּבִינָּה</b>. ניתן לזהות באותה הגבינה, שנעשה שימוש בחומרים אלו, שהם מותרים.
<h3> טו</h3>
<b>צִחְצוּחֵי חָלָב שֶׁיִּשָּׁאֵר בָּהּ</b>. שאריות של חלב הגויים, המעורבות בחמאה.
<b>אֵינוֹ מְעֹרָב עִם הַחֶמְאָה</b>. שהיא מוצקה והוא נוזל.
<h3> טז</h3>
<b>וּבִשְּׁלָהּ עַד שֶׁהָלְכוּ לָהֶן צִחְצוּחֵי חָלָב</b>. חיממה עד שהתאדו הנוזלים.
<b>גִּעוּלֵי גּוֹיִם</b>. מה שנתבשל בכלים של גויים, שטעם איסור בלוע בהם.
<b>כְּמוֹ שֶׁיִּתְבָּאֵר</b>. לקמן יז,יח.
<h3> יח</h3>
<b>שֶׁשְּׁנֵי רָאשֶׁיהָ כַּדִּין</b>. שני צדדיה מעוגלים כתחתיתו הרחבה של כד.
<b>שְׁנֵי רָאשֶׁיהָ חַדִּין</b>. בעלי קצה חד.
<b>סוֹמֵךְ עָלָיו</b>. ראה דין זה גם לעיל א,טו.
<h3> יט</h3>
<b>וְאֵין חוֹשְׁשִׁין לָהֶן שֶׁמָּא הֵן בֵּיצֵי טְרֵפָה</b>. ביצים שנולדו מעוף שהוא טרפה, שאין הדבר מצוי.
<b>בֵּיצִים טְרוּפוֹת</b>. מעורבבות, ואינן שלמות בקליפתן.
<h3> כ</h3>
<b>אֲנִי מְלַחְתִּים וְהוֹצֵאתִים מִדָּג טָהוֹר</b>. שביצי דגים שנמלחו לא ניכר מאיזה דג הן.
<h3> כא</h3>
<b>שֶׁאֵין בָּהֶן סִימָן</b>. סימני כשרות (ומוסב על הדג בלבד, ראה לקמן יא,כה ובנוסח שם).
<b>אֲבָל בְּאֶרֶץ יִשְׂרָאֵל</b>. ראה גם לקמן ח,ח (לעניין גיד הנשה); יא,כה (לעניין יין).
<b>וְהֶחָלָב לוֹקְחִין אוֹתוֹ מִכָּל יִשְׂרָאֵל בְּכָל מָקוֹם</b>. שמכיוון שאפשר בקלות לעמוד על הגוי בשעה שהוא חולב ולראות שחולב מבהמה טהורה, לא נחשדו למכור חלב אסור (מ”מ).
<h3> כב</h3>
<b>צִירָן</b>. הנוזל שבו נכבשו הדגים.
<b>דָּג טָהוֹר מְשׁוֹטֵט בּוֹ</b>. מצוי בו, שבמקרה זה מניחים שהציר כולו הוא ציר דגים טהורים.
<h3> כג</h3>
<b>עֲרֵבָה</b>. ספינה קטנה.
<b>כֻּלָּן מֻתָּרוֹת</b>. שכיון שהן פתוחות נחשבות כחבית אחת.
<b>מְרֻצָּצִין</b>. מרוסקים.
<h3> כד</h3>
<b>גָּרָב</b>. כד גדול.
<h2>פרק ד</h2>
<h3> א</h3>
<b>וְכָל שֶׁלֹּא נִשְׁחֲטָה כָּרָאוּי הֲרֵי זוֹ מֵתָה</b>. גם אם נשחטה, נחשבת כאילו מתה בעצמה.
<b>וּבְהִלְכוֹת שְׁחִיטָה יִתְבָּאֵר</b>. פרקים א-ד.
<h3> ב</h3>
<b>מִינִין טְהוֹרִין בִּלְבַד</b>. בהמות, חיות ועופות כשרים.
<h3> ג</h3>
<b>כָּל שֶׁהוּא</b>. אפילו אם הוא קטן ביותר, כיוון שאכלו כולו.
<b>לוֹקֶה מִשּׁוּם אוֹכֵל נְבֵלָה</b>. שהרי הציפור מתה מיד כשבלעה.
<b>וְאִם אֲכָלוֹ אַחַר שֶׁמֵּת עַד שֶׁיִּהְיֶה בּוֹ כַּזַּיִת</b>. שאז נידון כבשר נבלה רגיל, ולא כברייה.
<b>הוֹאִיל וְיֵשׁ בְּכֻלּוֹ כַּזַּיִת</b>. יחד עם העור והעצמות.
<h3> ד</h3>
<b>נֵפֶל בְּהֵמָה</b>. עובר מת.
<b>עַד לֵיל שְׁמִינִי</b>. תחילת היום השמיני מלידתה.
<b>הֲרֵי זֶה מֻתָּר בַּיּוֹם שֶׁנּוֹלַד</b>. שידוע שאינו נפל.
<h3> ו</h3>
<b>וְאֵין אַתָּה יָכוֹל לוֹמַר שֶׁטָּרְפָה אוֹתָהּ וְהֵמִיתָה אוֹתָהּ</b>. אין לפרש שטרפה היא כזו שמתה מחמת שנטרפה, שכן זו שמתה אסורה משום נבלה.
<h3> ז</h3>
<b>וְגָרַר הַגְּדִי בְּרַגְלוֹ אוֹ בִּזְנָבוֹ אוֹ בְּאָזְנוֹ</b>. שאינן פציעות מוות.
<b>וּבָשָׂר בַּשָּׂדֶה טְרֵפָה</b>. והמשך הפסוק: “לא תאכלו, לכלב תשליכון אתו”.
<h3> ח</h3>
<b>דִּבֵּר הַכָּתוּב בַּהֹוֶה</b>. מדובר בדוגמה מן המקרים המצויים.
<b>נִטְרְפָה בֶּחָצֵר</b>. ולא בשדה.
<h3> ט</h3>
<b>וְעִנְיַן הַכָּתוּב</b>. כוונת הפסוק.
<b>כָּל שֶׁאֵין כָּמוֹהָ חוֹיָה</b>. שאין כמותה המסוגלת לחיות.
<b>וּבְהִלְכוֹת שְׁחִיטָה יִתְבָּאֵר</b>. פרקים ה-יא.
<h3> י</h3>
<b>וְכֵן הַחוֹתֵךְ בָּשָׂר מִן הָחַי</b>. חתיכת בשר, אבל אם חתך איבר שלם, חייב משום איבר מן החי (לקמן ה,א-ב).
<b>כֵּיוָן שֶׁנַּעֲשֵׂית הַבְּהֵמָה כְּבָשָׂר בַּשָּׂדֶה</b>. שלא על ידי שחיטה ולא על ידי מיתה.
<h3> יא</h3>
<b>מֵחֲמַת שֶׁתָּשַׁשׁ כֹּחָהּ וְנָטָת לָמוּת וכו'</b>. משום חולשת הגוף, ולא מפני פגיעה באחד מאיבריה.
<h3> יב</h3>
<b>שֶׁפִּרְכְּסָה בְּסוֹף שְׁחִיטָה</b>. שזהו סימן שהיא הייתה חיה,<br>             <br>            כמבואר בהלכות הבאות.
<b>וְדָבָר זֶה אֵין בּוֹ אִסּוּר וכו'</b>. שאינו בכלל טרפה או נבלה, אלא מנהג חומרה והידור בלבד.
<h3> יג</h3>
<b>הַמְסֻכֶּנֶת</b>. חולה מאוד.
<b>כָּל שֶׁמַּעֲמִידִין אוֹתָהּ וְאֵינָהּ עוֹמֶדֶת</b>. שמקימים אותה והיא נופלת מחמת מחלתה.
<b>אַף עַל פִּי שֶׁהִיא אוֹכֶלֶת מַאֲכַל הַבְּרִיאָה</b>. גם אם אוכלת אוכל של בהמות בריאות, אין בדבר משום סימן שהיא בריאה.
<h3> יד</h3>
<b>שֶׁפָּשְׁטָה יָדָהּ וְהֶחֱזִירַתָּה</b>. יישרה את הרגל הקדמית וכופפה אותה.
<b>שֶׁפָּשְׁטָה רַגְלָהּ</b>. יישרה את רגלה האחורית.
<b>שֶׁאֵין זוֹ פִּרְכּוּס אֶלָּא הוֹצָאַת נֶפֶשׁ</b>. שתנועה זו אינה סימן לחיים.
<b>רִפְרֵף</b>. עשה תנועה קלה.
<h3> טז</h3>
<b>אֵין מִצְטָרְפִין זֶה עִם זֶה</b>. להשלים את השיעור לחיוב (ראה גם לקמן יד,ה).
<b>כְּמוֹ שֶׁיִּתְבָּאֵר שָׁם</b>. הלכות נזירות ה,ג.
<b>אוֹכֵל חֲצִי שִׁעוּר</b>. שאסור מן התורה לאכול פחות מן השיעור המזערי לחיוב, ואין לוקים על אכילה זו, אך מכים אותו מכת מרדות (לקמן יד,ב).
<h3> יז</h3>
<b>וּנְבֵלָה מִצְטָרֶפֶת עִם הַטְּרֵפָה</b>. כפי שיוסבר בסוף ההלכה.
<b>בְּשַׂר נְבֵלָה עִם בְּשַׂר בְּהֵמָה טְמֵאָה אֵין מִצְטָרְפִין</b>. משום שמדובר בשני איסורים שונים.
<b>וַחֲצִי זַיִת מִבָּשָׂר מִן הַחַי מִן הַטְּהוֹרָה</b>. שהוא אסור משום נבלה (לעיל ה”י).
<b>שְׁנֵי שֵׁמוֹת</b>. שני איסורים.
<b>כְּמוֹ שֶׁבֵּאַרְנוּ</b>. לעיל ב,א-ד.
<b>וְהַטְּרֵפָה תְּחִלַּת נְבֵלָה הִיא</b>. שהטרפה מביאה לידי מוות.
<h3> יח</h3>
<b>מִמְּקוֹמוֹת שֶׁמְּבַצְבֵּץ מִשָּׁם הַדָּם כְּשֶׁיֵּחָתְכוּ מִן הַשֶּׁלַח שֶׁלָּהֶן</b>. אכל מן הקרניים או הטלפיים או הציפורניים בחלק הקרוב לבשר שיוצא דם כשמפרידים אותם מן העור.
<h3> יט</h3>
<b>קֵבַת הַנְּבֵלָה וְקֵבַת הַטְּמֵאָה</b>. שאריות המזון המצויות בתוך קיבת הבהמה (ראה גם לקמן ט,טו).
<b>עוֹר הַקֵּבָה</b>. חתיכה מדופן הקבה.
<h3> כ</h3>
<b>עוֹר הַבָּא כְּנֶגֶד פָּנָיו שֶׁל חֲמוֹר</b>. מעין קרום העוטף אותו בלידתו.
<b>הַפֶּרֶשׁ</b>. פסולת, צואה.
<h3> כא</h3>
<b>הַחֲזִיר שֶׁל יִשּׁוּב</b>. חזיר מבוית.
<b>חֲטֹרֶת הַגָּמָל</b>. דבשת.
<b>וְלֹא הִגִּיעַ לְמַשָּׂא</b>. שעדיין אינו בגיל שמטעינים עליו משאות.
<b>בֵּית הַבֹּשֶׁת</b>. אבר המין של הנקבה.
<b>הַשְּׁלִיל</b>. עובר.
<b>הָאֲנָקָה וְהַכֹּחַ וְהַלְּטָאָה וְהַחֹמֶט</b>. שהם משמונת השרצים המטמאים (לעיל ב,ז).
<h3> כב</h3>
<b>בְּשׁוֹר הַנִּסְקָל</b>. שור שהמית אדם שדינו בסקילה (הלכות נזקי ממון י,א).
<b>וַהֲרֵי הוּא נְבֵלָה</b>. ואסור באכילה אף בלאו הכי.
<b>וְאִם קָדַם וּשְׁחָטוֹ שְׁחִיטָה כְּשֵׁרָה הֲרֵי זֶה אָסוּר בַּהֲנָיָה</b>. ואכילה בכללה.
<b>לֹא יִמָּכֵר וְלֹא יִתְּנֶנּוּ לַכְּלָבִים אוֹ לַגּוֹיִם</b>. בניגוד לבשר נבלה, שמותר להאכילו לכלבים או למכרה לגוי (ראה לקמן ח,טו-יז).
<b>וּפֶרֶשׁ שֶׁל שׁוֹר הַנִּסְקָל מֻתָּר בַּהֲנָיָה</b>. הצואה, שאינה מגופו (כדלעיל הל' יט-כ).
<b>כְּגוֹן שֶׁהוּזְמוּ עֵדָיו</b>. שהתברר שהעידו בשקר, ואין דינו להיסקל.
<b>יוֹצֵא וְיִרְעֶה בָּעֵדֶר</b>. הרי הוא כשור רגיל, ומותר באכילה ובהנאה.
<b>וְאִם נוֹדַע אַחַר שֶׁנִּסְקַל הֲרֵי זֶה מֻתָּר בַּהֲנָיָה</b>. ככל נבלה.
<h2>פרק ה</h2>
<h3> א</h3>
<b>מִפִּי הַשְּׁמוּעָה לָמְדוּ</b>. במסורת חכמים.
<b>לֶאֱסֹר אֵבֶר שֶׁנֶּחְתַּךְ מִן הַחַי</b>. מבעל חיים חי.
<b>וְעַל אֵבֶר מִן הַחַי נֶאֱמַר לְנֹחַ וכו'</b>. כלומר שזהו אחד מן האיסורים החלים על כל בני האדם, וגויים בכלל (ראה הלכות מלכים פרק ט).
<h3> ב</h3>
<b>אֶחָד אֵבֶר שֶׁיֵּשׁ בּוֹ בָּשָׂר... וְאֶחָד אֵבֶר שֶׁאֵין בּוֹ עֶצֶם</b>. בכולם נוהג איסור איבר מן החי.
<b>שֶׁיִּפְרֹשׁ כִּבְרִיָּתוֹ</b>. כפי שהוא בזמן חיבורו לבהמה.
<b>כְּמוֹ שֶׁבֵּאַרְנוּ</b>. לעיל ד,י.
<h3> ג</h3>
<b>וַאֲפִלּוּ אָכַל אֵבֶר שָׁלֵם וכו'</b>. אף על פי שהאיבר שלם, אין דינו כברייה שחייבים עליה גם בפחות מכזית (השווה לעיל ב,כא).
<b>וְהִפְרִישׁ</b>. הבדיל והפריד.
<h3> ד</h3>
<b>וְאִם לָאו פָּטוּר</b>. מכיוון שהאיבר אינו כברייתו, אין הגידים והעצמות מצטרפים לבשר.
<h3> ה</h3>
<b>וְנִטְרְפָה בִּנְטִילָתוֹ</b>. שחסרון אותו איבר מגדירה כטרפה.
<b>חַיָּב שְׁתַּיִם... שֶׁהֲרֵי שְׁנֵי הָאִסּוּרִין בָּאִין כְּאַחַת</b>. אף על פי שבדרך כלל אין איסור חל על איסור, כאשר שני האיסורים באים בבת אחת, שניהם חלים (הלכות איסורי ביאה יז,ח).
<b>הַתּוֹלֵשׁ חֵלֶב מִן הַחַי וַאֲכָלוֹ לוֹקֶה שְׁתַּיִם</b>. שאיסור אבר מן החי נאסר גם לבני נח (לעיל ה”א) וחל על איסור חלב מפני שהוא ‘איסור מוסיף' (להגדרתו ראה הלכות איסורי ביאה יז,ח).
<h3> ו</h3>
<b>הַמְדֻלְדָּל</b>. שנקטע ברובו אך עדיין מחובר קצת.
<b>אִם אֵינוֹ יָכוֹל לַחֲזֹר וְלִחְיוֹת</b>. שלא ייתכן שיתאחה ויתרפא.
<b>שֶׁלֹּא פֵּרֵשׁ אֶלָּא אַחַר שֶׁנִּשְׁחֲטָה אָסוּר</b>. שהתנתק לגמרי מן הגוף רק אחרי השחיטה, לא הותר בשחיטה.
<b>כְּאִלּוּ נָפַל מֵחַיִּים</b>. כאילו נותק מן הבהמה בחייה.
<h3> ז</h3>
<b>שָׁמַט</b>. משך לנתקו מן הגוף.
<b>הַבֵּיצִים</b>. אשכים.
<b>שֶׁמָּעַךְ אוֹתָן אוֹ נִתְּקָן</b>. בלא להפרידן מן הגוף.
<b>וּלְפִיכָךְ אֵין מַסְרִיחַ</b>. האבר לא נרקב, ומכך מוכח שיש בו עדיין חיות.
<b>שֶׁנָּהֲגוּ כָּל יִשְׂרָאֵל מִקֹּדֶם</b>. עוד מזמנים קדומים.
<h3> ח</h3>
<b>חוֹפֶה</b>. מכסה.
<b>יָצָא הָעֶצֶם לַחוּץ</b>. שאין הבשר והעור מכסים אותו.
<b>מְרֻסָּס</b>. מרוסק לרסיסים.
<b>אוֹ נִתְאַכֵּל כַּבָּשָׂר שֶׁהָרוֹפֵא גּוֹרְדוֹ</b>. בשר רקוב, שמסירים אותו כדי שיכול המקום להירפא.
<b>מִתְלַקֵּט הָרֹב מִמְּקוֹמוֹת הַרְבֵּה</b>. שמחובר מחלקים קטנים, שלבסוף משלימים לרוב עוביו והיקפו.
<b>שֶׁנִּקְדַּר</b>. נחתך סביב.
<b>שֶׁנִּגְרַד הַבָּשָׂר מִלְּמַעְלָה וכו'</b>. הוסרה ממנו השכבה העליונה.
<h3> ט</h3>
<b>חֲתִיכוֹת הָעֻבָּר אוֹ אֶבְרוֹ מֻתָּר</b>. שכל עוד לא יצא, ניתר בשחיטת האם (לקמן הל' יג-יד).
<b>עֻבָּר שֶׁהוֹצִיא יָדוֹ אוֹ רַגְלוֹ</b>. מחוץ לרחם, ואחר כך נשחטה אמו.
<b>שֶׁכָּל בָּשָׂר שֶׁיָּצָא חוּץ לִמְחִצָּתוֹ</b>. יצא מחוץ לתחום ההיתר שלו, הוא גוף הבהמה.
<b>נֶאֱסַר כְּבָשָׂר שֶׁפֵּרֵשׁ מִן הַחַי</b>. שנחתך מגופה שאינו ניתר בשחיטתה.
<b>כְּמוֹ שֶׁבֵּאַרְנוּ</b>. לעיל ד,י.
<h3> י</h3>
<b>אֲפִלּוּ לֹא נִשְׁאַר אֶלָּא מִעוּטוֹ הַיּוֹצֵא אָסוּר וְשֶׁבִּפְנִים מֻתָּר</b>. רק החלק שיצא נאסר משום טרפה, ואין מיעוט האיבר נגרר אחר הרוב.
<b>חָתַךְ הַיּוֹצֵא מִן הָאֵבֶר</b>. קטע את החלק שיצא.
<b>וַחֲתָכוֹ וְהוּא בַּחוּץ... מְקוֹם הַחֲתָךְ אָסוּר וכו'</b>. חלק הגדם הפונה כלפי חוץ.
<b>חוֹזֵר וְחוֹתֵךְ</b>. חלק נוסף מאותו האיבר.
<h3> יא</h3>
<b>אֵבֶר מִן הַחַי</b>. ולא איסור טרפה.
<b>וְאִם נֶחְתַּךְ אַחַר שְׁחִיטָה הָאוֹכְלוֹ אֵינוֹ לוֹקֶה</b>. משום איבר מן החי. ואמנם אסור משום טרפה (לעיל ה”ט), אך אין לוקים על כך.
<b>וַאֲפִלּוּ מֵת הָעֻבָּר</b>. שכל עוד לא יצא, נחשב כחי אגב אימו.
<h3> יב</h3>
<b>הוֹאִיל וְהוּא בָּא מִכְּלַל הָאֵבָרִין</b>. החלב נוצר מגוף הבהמה כיחידה שלמה, ואף האיבר האסור בכלל זה.
<b>כַּחֲלֵב טְרֵפָה</b>. שאסור כדין היוצא מן הטמא (לעיל ג,י).
<h3> יג</h3>
<b>שְׁלִיל</b>. עובר.
<b>וַאֲפִלּוּ שִׁלְיָה מֻתֶּרֶת בַּאֲכִילָה</b>. שכשהותר העובר בשחיטת האם, הותרה עמו אף השליה.
<b>הָלַךְ וָלָד שֶׁהָיָה בָּהּ</b>. שהיה בה עובר אחר ונתמוסס, ואם יצאה מקצתה ייתכן שהיה העובר באותו החלק, ונחשב שילדה אותו קודם השחיטה ולא הותרה השליה באכילה.
<h3> יד</h3>
<b>שְׁחִיטַת אִמּוֹ מְטַהַרְתּוֹ</b>. מכשירה את בשרו.
<b>וְאִם הִפְרִיס עַל גַּבֵּי קַרְקַע</b>. עמד על פרסותיו והלך (ראה גם הלכות שאר אבות הטומאות ב,ז).
<h3> טו</h3>
<b>קָרַע אֶת הַבְּהֵמָה</b>. שלא בשחיטה כשרה.
<b>וְאֵין שְׁחִיטַת אִמּוֹ מוֹעֶלֶת לוֹ</b>. כיוון שאין שחיטת אמו שחיטה כשרה.
<b>וְאִם לֹא גָּמְרוּ לוֹ חֳדָשָׁיו הֲרֵי זֶה אָסוּר</b>. אם לא הושלמו חדשי העיבור, אסור אף אם יישחט הוולד עצמו.
<b>כָּל עֻבָּר שֶׁהוֹצִיא רֹאשׁוֹ וְהֶחֱזִירוֹ וכו'</b>. שהוצאת הראש נחשבת כלידה גמורה (ראה גם הלכות איסורי ביאה י,ו, הלכות ביכורים יא,טו).
<h2>פרק ו</h2>
<h3> א</h3>
<b>חַטָּאת קְבוּעָה</b>. הבאה תמיד מן הבהמה, בניגוד ל'עולה ויורד' שמשתנה לפי מצבו הכספי של האדם (ראה הלכות שגגות א,ד).
<b>וְכָל דָּם לֹא תֹאכְלוּ</b>. לרבות חיות טמאות.
<b>אַיָּל וּצְבִי וְיַחְמוּר</b>. שהם ממין החיות.
<b>כְּנָסוֹ בִּכְלִי וְשָׁתָהוּ</b>. אסף אותו בתוך כלי, ומותר אף שנראה כאוכל דם אסור.
<b>תַּמְצִית גּוּפָן</b>. מופק מגופם.
<b>כַּחֲלֵב בְּהֵמָה טְמֵאָה</b>. האסור באכילה (לעיל ג,א).
<b>כְּמוֹ שֶׁבֵּאַרְנוּ</b>. לעיל ב,ט-י.
<h3> ב</h3>
<b>אִם פֵּרֵשׁ</b>. יצא מן הגוף.
<b>דַּם הַשִּׁנַּיִם</b>. שנמצא בין השיניים.
<h3> ג</h3>
<b>אֵין חַיָּבִין כָּרֵת אֶלָּא עַל דָּם הַיּוֹצֵא בִּשְׁעַת שְׁחִיטָה וכו'</b>. שכל אלו מוגדרים כ'דם שהנפש יוצאה בו', שעל אכילתו חייבים כרת (לקמן ה”ד).
<b>וּנְחִירָה</b>. המתה שלא בדרך שחיטה אלא בדקירה בסכין.
<b>דַּם הַקָּזָה</b>. שהוצא מן הבהמה בתהליך רפואי.
<b>כָּל זְמַן שֶׁהוּא מְקַלֵּחַ</b>. כל עוד הוא זורם בחזקה.
<h3> ד</h3>
<b>דַּם הַתַּמְצִית</b>. הדם הזורם לאחר יציאת הנפש.
<b>וְדָם הַמִּתְכַּנֵּס לַלֵּב בִּשְׁעַת שְׁחִיטָה</b>. שבשעת השחיטה נשאב דם מן האיברים לתוך הלב.
<h3> ה</h3>
<b>הַשְּׁלִיל</b>. עובר.
<h3> ו</h3>
<b>בֵּין לְצָלִי בֵּין לִקְדֵרָה</b>. אין הבדל בדין זה, בין אם מתכוון לצלותו באש או לבשלו בקדרה.
<b>קוֹרְעוֹ וּמוֹצִיא אֶת דָּמוֹ</b>. צריך לחתוך את הלב ולהוציא את הדם הכנוס בו.
<b>מוֹלְחוֹ</b>. פעולת המליחה גורמת לבשר לפלוט את הדם שבתוכו החוצה. לאופן המליחה ראה לקמן ה”י.
<b>קוֹרְעוֹ אַחַר שֶׁבִּשְּׁלוֹ וּמֻתָּר</b>. שבשר הלב חלק ואינו בולע דם.
<b>וְאִם לֹא קְרָעוֹ אֵין חַיָּבִין עָלָיו כָּרֵת</b>. שאין בדם שבתוך הלב שיעור כזית.
<h3> ז</h3>
<b>חִתְּכָהּ וְהִשְׁלִיכָהּ לְתוֹךְ הַחֹמֶץ אוֹ לְתוֹךְ מַיִם רוֹתְחִין</b>. פעולה זו (המכונה בהמשך ‘חליטה') גורמת לאטימה (‘צמיתה') של הבשר, ולכך שלא יפלוט את הדם הנמצא בו.
<b>שֶׁתִּתְלַבֵּן</b>. תלבין.
<b>הֲרֵי זוֹ מֻתֶּרֶת לְבַשֵּׁל אוֹתָהּ</b>. שהחומץ או המים הרותחים גרמו לכך שדם הכבד לא יצא בבישול.
<b>לְהַבְהֲבָהּ עַל הָאוּר</b>. לצלותה מעט על האש.
<b>מִנְהָג פָּשׁוּט</b>. שהתפשט בציבור.
<h3> ח</h3>
<b>הַקְּדֵרָה כֻּלָּהּ אֲסוּרָה</b>. כל מה שבסיר אסור, שהכבד פולט דם לתבשיל.
<b>וּמֻתָּר לִצְלוֹת כָּבֵד עִם הַבָּשָׂר בְּשַׁפּוּד אֶחָד</b>. ומונחים במאונך.
<b>שֶׁתִּהְיֶה הַכָּבֵד לְמַטָּה</b>. שהדם היוצא מן הכבד לא יזוב על הבשר.
<h3> ט</h3>
<b>הַטְּחוֹל... שֶׁאֵינוֹ דָּם אֶלָּא בָּשָׂר הַדּוֹמֶה לְדָם</b>. ודינו ככל בשר.
<b>הַשּׁוֹבֵר מַפְרֶקֶת בְּהֵמָה קֹדֶם שֶׁתֵּצֵא נַפְשָׁהּ וכו'</b>. שחט בהמה, ולפני שמתה שבר את מפרקתה וגרם לכך שדם הנפש לא יצא בקילוח אלא יישאר בתוכה וייבלע באיברים.
<b>וְאָסוּר לֶאֱכֹל מִמֶּנָּה בָּשָׂר חַי וַאֲפִלּוּ חֲלָטוֹ וכו'</b>. אף על פי שבשר חי מותר על ידי חלטה או מליחה (לקמן הי”ב), כאן צריך חיתוך ומליחה דווקא.
<b>וּכְבָר בֵּאַרְנוּ</b>. לעיל ד,יג.
<h3> י</h3>
<b>אֵין הַבָּשָׂר יוֹצֵא מִידֵי דָּמוֹ וכו'</b>. אינו מתנקה מן הדם לגמרי.
<b>וּמְדִיחוֹ</b>. שוטפו במים.
<b>כְּדֵי הִלּוּךְ מִיל</b>. שיעור זמן שאדם ממוצע הולך בו אלפיים אמה, כקילומטר.
<b>כְּדֵי שֶׁיִּתְלַבֵּן מִיָּד וְלֹא יֵצֵא דָּם</b>. שיש צורך בחליטה כדי שלא ייפלט ממנו דם אחר כך.
<h3> יא</h3>
<b>לְנַפֵּץ</b>. לנער.
<b>בִּכְלִי מְנֻקָּב</b>. שיזוב הדם מטה, והבשר לא יישרה בו.
<h3> יב</h3>
<b>לְצָלִי מוֹלֵחַ וְצוֹלֶה מִיָּד</b>. מבלי להמתין שישהה הבשר במלחו.
<b>וְאִם חֲלָטוֹ בְּחֹמֶץ</b>. הטילו לחומץ שיחסום הדם מלצאת.
<h3> יג</h3>
<b>לֹא יַחֲלֹט בּוֹ פַּעַם שְׁנִיָּה</b>. שנחלש כחו.
<b>הִיא וְהַחֹמֶץ אֲסוּרִין עַד שֶׁיִּמְלֹחַ</b>. שכיוון שהאדימה החתיכה, מניחים שהדם לא נצמת בתוך הבשר, אלא נפלט לתוך החומץ.
<b>בַּקְּלָף</b>. קרום, שניתן גם לקלפו (ראה לקמן ז,יד).
<b>הַמִּזְרָקִים</b>. ורידים גדולים.
<h3> יד</h3>
<b>וּבֵית שְׁחִיטָתוֹ</b>. מקום השחיטה.
<b>שֶׁהַדָּם מִתְקַבֵּץ לְתוֹכוֹ</b>. הדם נאסף לחלל הגולגולת, ונבלע במוח.
<h3> טו</h3>
<b>לְקַבֵּל מֵימָיו</b>. הנוטפים ממנו בשעת הצלייה, כדי להשתמש בהם.
<b>מַשְׁלִיכִין לְתוֹךְ הַכְּלִי מְעַט מֶלַח</b>. המסייע לקיבוץ הדם בתחתית הכלי.
<b>עַד שֶׁיִּצַּל</b>. עד שהשומן יהיה צלול, והדם ישקע מטה.
<h3> טז</h3>
<b>מֻתָּר לְאָכְלָהּ</b>. שהנוזל שזב מן הבשר הצלוי על הפת אינו דם.
<b>דָּגִים... שֶׁמְּלָחָן</b>. לשם התקנתם לאכילה, ולא שצריך למלוח דגים מן הדין.
<b>שֶׁהַדָּג רָפֶה</b>. רך.
<h3> יז</h3>
<b>וְאַף עַל פִּי שֶׁמְּלָחָן יָפֶה יָפֶה</b>. שהבשר פולט דם אף אם נמלח, כל עוד לא נחלט ברותחין מכל עבריו (ראה לעיל ה”י), והמילוי לא מאפשר למים הרותחים להצמית את הדם בתוך הבשר כראוי.
<b>וְאִם צְלָיָן הֲרֵי אֵלּוּ מֻתָּרוֹת</b>. שהאש שואבת את הדם, ואין צורך בחליטה (ראה לעיל הי”ב).
<h3> יח</h3>
<b>שֶׁאֵין מַחֲזִיקִין דָּם בִּבְנֵי מֵעַיִם</b>. אין מניחים שיש שם דם, ואינם צריכים מליחה (ראה גם<br>             <br>            לקמן ז,טו).
<h3> יט</h3>
<b>שֶׁטְּפָלָן</b>. ציפה אותן.
<b>וּצְלָיָן</b>. ללא מליחה וחליטה.
<b>אֲפִלּוּ הִסְמִיקָה הַטְּפֵלָה וכו'</b>. אף אם הציפוי האדים מותר לאכלו.
<b>מִפְּנֵי שֶׁהִיא סֹלֶת גַּסָּה מִתְפָּרֶרֶת וְיוֹצֵא הַדָּם</b>. משום שגרגרי הסולת גדולים, יוצא הדם כולו מבין הרווחים שבבצק.
<b>בְּקֶמַח חִטִּים שֶׁלְּתָתָן</b>. ששטף את החיטים לפני הטחינה, והבצק מוצק והדם אינו יוצא מתוכו כלל.
<b>לְבָנָה כְּמוֹ הַכֶּסֶף מֻתָּר לֶאֱכֹל מִמֶּנָּה</b>. לבנה לגמרי, ומוכח שלא יצא דם.
<b>בִּשְׁאָר קְמָחִים</b>. שאינם קשים ואינם פריכים ביותר.
<h3> כ</h3>
<b>אָסוּר לֶאֱכֹל בָּהּ רוֹתֵחַ</b>. לכתחילה, מחמת הדם שיוצא בזמן השחיטה.
<b>עַד שֶׁיְּלַבֵּן אוֹתָהּ וכו'</b>. שהן הדרכים הרגילות להכשרת סכין (ראה לקמן יז,ז).
<b>צְנוֹן וְכַיּוֹצֵא בּוֹ מִדְּבָרִים הַחֲרִיפִין</b>. שמחמת חריפותם בולעים<br>             <br>            מן הדם שעל הסכין<br>             <br>            (לדין דומה ראה לקמן ט,כד).
<h3> כא</h3>
<b>שׁוּעָה בַּאֲבָר</b>. מוחלקת בציפוי עופרת.
<b>בַּחֲרָסֶיהָ</b>. בגוף הקערה העשויה חרס.
<h2>פרק ז</h2>
<h3> א</h3>
<b>חֵלֶב</b>. חלק משומן הבהמה המוגדר כ'חלב' לעניין האיסור, ולקמן ה”ה מפורטים החלבים האסורים.
<b>חַטָּאת קְבוּעָה</b>. הבאה תמיד מן הבהמה, בניגוד ל'עולה ויורד' שמשתנה לפי מצבו הכספי של האדם (ראה הלכות שגגות א,ד).
<b>שְׁאָר בְּהֵמָה וְחַיָּה... חֶלְבָּהּ כִּבְשָׂרָהּ</b>. שאין לחלב הגדרה מובחנת, ודינו כבשר, הן לאיסור והן להיתר.
<h3> ב</h3>
<b>מִתּוֹךְ שֶׁנּוֹסַף</b>. שכיוון שאיסור הנבלה או הטרפה כולל יותר מאיסור החלב (שכן הוא חל על כל הבשר), נכלל עמו אף החלב ונאסר באיסור נוסף (‘איסור כולל', להגדרתו ראה הלכות איסורי ביאה יז,ח; וראה דוגמה נוספת לקמן ח,ו).
<h3> ג</h3>
<b>הַשּׁוֹחֵט בְּהֵמָה וּמָצָא בָּהּ שְׁלִיל</b>. עובר, ודינו שניתר בשחיטת אמו (ראה לעיל ה,יד).
<b>כָּל חֶלְבּוֹ מֻתָּר... מִפְּנֵי שֶׁהוּא כְּאֵבֶר מִמֶּנָּה</b>. שכל העובר הוא כאיבר מן הבהמה ובכללו החלב, ולכן אינו אסור משום חלב.
<b>שָׁלְמוּ לוֹ חֳדָשָׁיו</b>. שהשלים ברחם אמו את כל חדשי העיבור.
<b>שֶׁלֹּא הִפְרִיס עַל הַקַּרְקַע וְאֵינוֹ צָרִיךְ שְׁחִיטָה וכו'</b>. ראה לעיל ה,יד.
<b>וְאִם שָׁלְמוּ לוֹ חֳדָשָׁיו... חֶלְבּוֹ אָסוּר</b>. שכשנשלמו חודשי ההיריון, כבר אינו נחשב לאיבר מן האם.
<b>כָּל הַחוּטִין וְהַקְּרוּמוֹת</b>. ראה לקמן ה”י.
<h3> ד</h3>
<b>הֲרֵי זֶה חַיָּב עָלָיו כְּאִלּוּ חֲתָכוֹ מֵחֵלֶב הָאֵם עַצְמָהּ</b>. ואינו נחשב כאוכל בשר מן החי, אלא כאוכל חלב.
<b>שֶׁהֶחֳדָשִׁים הֵן הַגּוֹרְמִין לְאִסּוּר הַחֵלֶב</b>. כמבואר בהלכה הקודמת.
<h3> ה</h3>
<b>חֵלֶב שֶׁעַל הַקֶּרֶב</b>. שומנים הנמצאים על הקרביים.
<b>וְשֶׁעַל שְׁתֵּי הַכְּלָיוֹת</b>. שכבת השומן העוטפת את הכליות.
<b>וְשֶׁעַל הַכְּסָלִים</b>. דפנות בטן הבהמה (מותניים), שעליהם שומנים שונים.<br>             <br>            ראה איור בעמוד הבא.
<b>אֲבָל הָאַלְיָה</b>. זנב הכבשים, שהוא עתיר בשומן.
<b>הָאַלְיָה... לֹא נִקְרֵאת חֵלֶב אֶלָּא לְעִנְיַן קָרְבָּן בִּלְבַד</b>. שבעניין חלקי הקרבן הקרבים על המזבח מכונה האליה חלב (ראה ויקרא ג,ט), אך אין היא קרויה חלב לעניין האיסור. כשם שגם הכליות ויותרת הכבד מכונים ‘חלבים' בהקשר להקרבתם על המזבח (ראה ויקרא ג,טז, ועוד), אף שבוודאי הם אינם בכלל איסור אכילת חלב.
<b>שֶׁהוּא טוּבָם</b>. החלק המשובח.
<h3> ו</h3>
<b>הַמְּסוֹס וְשֶׁעַל בֵּית הַכּוֹסוֹת</b>. שניים ממדורי הקיבה של מעלי הגרה.
<b>הוּא הַחֵלֶב שֶׁעַל הַקֶּרֶב</b>. בנוסף לחלב שעל הכרס עצמה, שהוא עיקר החלב שעל הקרב (ראה הלכות שחיטה ו,יא).
<b>שֶׁבְּעִקְּרֵי הַיְרֵכוֹת מִבִּפְנִים</b>. המקום בו מתחברות עצמות הירך לעצמות האגן, מצד חלל הגוף.
<b>עָקֹם כְּמוֹ קֶשֶׁת</b>. הקיבה עשויה כמין קשת, שצדה החיצון מעוגל, וצדה הפנימי ישר יחסית.
<b>וְחוּטִין שֶׁבַּחֵלֶב</b>. חוטי הכסלים והחוטים הדקים שעל הקרב, ראה לקמן הלכות י-יא.
<h3> ז</h3>
<b>חוֹפֶה</b>. מכסה.
<b>וְכֵן חֵלֶב שֶׁעַל הַכְּלָיוֹת נֶאֱסַר לֹא שֶׁבְּתוֹךְ הַכְּלָיוֹת</b>. שהחלב העוטף את הכליות נכנס גם לתוכן.
<b>נוֹטֵל אָדָם לֹבֶן שֶׁבְּתוֹךְ הַכֻּלְיָה... וְאֵינוֹ צָרִיךְ לְחַטֵּט אַחֲרָיו</b>. מסיר את רוב השומן שבתוכה ויכול לאכול את הכליה, אף שנשאר בה מעט מן הלובן.
<h3> ח</h3>
<b>שְׁתֵּי פְּתִילוֹת שֶׁל חֵלֶב</b>. שתי פיסות חלב מאורכות.
<b>הֲרֵי זֶה אָסוּר</b>. והוא בכלל החלב שעל הכסלים (לעיל ה”ו).
<h3> ט</h3>
<b>הַדַּקִּין הַמְלֻפָּפִין</b>. צינורות העיכול שמן הקיבה עד לפי הטבעת.
<b>חֵלֶב שֶׁעַל הַדַּקִּין שֶׁאָסוּר</b>. שנתרבה מן הפסוק: “ואת כל החלב אשר על הקרב” (ויקרא ג,ג).
<h3> י</h3>
<b>מֵהֶן מִשּׁוּם חֵלֶב</b>. חוטים שעוברים דרך חלבים האסורים, או קרומים הנמצאים במגע אתם.
<b>וּמֵהֶן מִשּׁוּם דָּם</b>. חוטים שהם כלי דם, או קרומים שבתוכם עוברים כלי הדם.
<b>כְּמוֹ שֶׁאָמַרְנוּ</b>. לעיל ו,י (אופן המליחה).
<b>חֲתָכוֹ</b>. את החוט (הווריד) כדי שייצא הדם הכנוס בו.
<b>לְצָלִי הוּא אֵינוֹ צָרִיךְ לְנָטְלוֹ</b>. שהאש שואבת את הדם.
<h3> יא</h3>
<b>חֲמִשָּׁה חוּטִין יֵשׁ בַּכְּסָלִים</b>. חוטים העוברים בבשר הדפנות של בטן הבהמה.
<h3> יג</h3>
<b>הַיָּד</b>. הרגל הקדמית.
<b>כְּמוֹ בֵּית עַכָּבִישׁ מְסֻבָּכִין זֶה בָּזֶה</b>. מערכת כלי דם צפופה, כקורי העכביש.
<b>וּקְרוּם שֶׁעַל הַמֹּחַ... וּקְרוּם שֶׁעַל הַבֵּיצִים</b>. שבתוך קרומים אלו יש חוטי דם רבים.
<h3> יד</h3>
<b>שֶׁלֹּא הִשְׁלִים שְׁלֹשִׁים יוֹם</b>. מלידתו.
<b>עַד שֶׁיִּקְלֹף</b>. את הקרום, שבתוכו עוברים חוטי הדם.
<b>כְּמוֹ שֶׁבֵּאַרְנוּ</b>. לעיל ה”י.
<h3> טו</h3>
<b>אֵין מַחֲזִיקִין בָּהֶן דָּם</b>. אין מניחים שיש שם דם, ואינם צריכים לא חיתוך ולא מליחה (ראה לעיל ו,יח).
<h3> טז</h3>
<b>וְיִהְיוּ כַּחֲצִי שִׁעוּר</b>. הם דומים בדינם לחצי שיעור, שאף שאיסורו מן התורה אין בו מלקות (לקמן יד,ב).
<h3> יז</h3>
<b>אֵין מוֹלְחִין חֲלָבִים וכו'</b>. שלא ייבלע החלב בבשר.
<b>אַחַת שֶׁשּׁוֹחֵט בָּהּ</b>. ראה לעיל ו,כ.
<h3> כ</h3>
<b>גִּיד הַנָּשֶׁה</b>. ראה לקמן פרק ח.
<h3> כא</h3>
<b>מַעֲבִירִין אוֹתוֹ</b>. מתפקידו.
<b>אֲפִלּוּ בִּמְקוֹמוֹת הַרְבֵּה</b>. שאין כזית החלב מרוכז במקום אחד.
<b>מִפְּנֵי שֶׁהַטַּבָּח נֶאֱמָן עַל הַחֵלֶב</b>. מתייחסים בחומרה לכל מקרה כזה, משום שאנשים סומכים על נאמנות הטבחים בנוגע להסרת החלב מן הבשר.
<h2>פרק ח</h2>
<h3> א</h3>
<b>קָדָשִׁים שֶׁאֵינָן נֶאֱכָלִין</b>. שבשרם קרב על המזבח, או נשרף מחוץ למקדש, ואינו נאכל.
<b>כַּף הַיָּרֵךְ... אֲבָל שְׁאָר הַגִּיד וכו'</b>. גיד הנשה יוצא מחוט השדרה ויורד לאורך הרגליים האחוריות עד לסופן. רק קטע הגיד שעל ‘כף הירך' (להגדרתו ראה הלכות שחיטה י,ג בביאור) אסור מן התורה, וכל היתר מדברי סופרים.
<b>חֵלֶב שֶׁעַל הַגִּיד</b>. שומן העוטה את הגיד לכל אורכו.
<b>וְהָעֶלְיוֹן</b>. שאינו סמוך לעצם.
<h3> ב</h3>
<b>וְאִם אָכַל הַגִּיד שֶׁעַל הַכַּף כֻּלּוֹ</b>. בשלמותו.
<b>כִּבְרִיָּה בִּפְנֵי עַצְמָהּ</b>. שלוקים עליה אפילו אם אין בה שיעור כזית (לעיל ב,כא).
<h3> ג</h3>
<b>לוֹקֶה שְׁמוֹנִים</b>. שעל כל שיעור כזית או גיד כברייתו לוקה ארבעים.
<h3> ד</h3>
<b>שֶׁאֵין לוֹ כַּף יָרֵךְ אֶלָּא יְרֵכוֹ עָגֹל</b>. כך היא הגרסה בהרבה כתבי יד, והנוסח קשה, שהרי אין ירך העוף עגול אלא ארוך כמבואר בהמשך ההלכה (וכך גם כתב בפה”מ חולין ז,א). ויש נוסחאות שבהן כתוב ‘אלא ירכו ארוך', ומובנו שירך העוף לא דומה לכף ירכו של אדם ובהמה, שהם עגולים.
<h3> ה</h3>
<b>פָּטוּר</b>. אינו לוקה לא משום אכילת בשר טמא, ולא משום גיד הנשה.
<b>שֶׁאֵין הַגִּידִין מִכְּלַל הַבָּשָׂר</b>. שאינם ראויים למאכל.
<b>כְּמוֹ שֶׁבֵּאַרְנוּ</b>. לעיל ד,יח.
<h3> ו</h3>
<b>חַיָּב שְׁתַּיִם</b>. משום גיד, ומשום נבלה, טרפה או עולה (לאיסור אכילת עולה ראה הלכות מעשה הקרבנות יא,א).
<b>בָּאִסּוּר שְׁאָר גּוּפָהּ שֶׁהָיָה מֻתָּר</b>. שאיסור נבלה, טרפה או עולה שהתווסף כולל גם את שאר הגוף ומשום כך גם הגיד נכלל באיסור הזה, וחל עליו איסור נוסף (‘איסור כולל', להגדרתו ראה הלכות איסורי ביאה יז,ח; לדוגמה נוספת ראה לעיל ז,ב).
<h3> ז</h3>
<b>כְּשֵׁם שֶׁנֶּאֱמָן עַל הַחֵלֶב</b>. לעיל ז,כא.
<h3> ח</h3>
<b>אֲבָל בְּאֶרֶץ יִשְׂרָאֵל</b>. ראה לעיל ג,כא דין זה בנוגע למוצרי חלב.
<h3> ט</h3>
<b>וּמְשַׁמְּתִין</b>. מנדים (לפרטי הנידוי ראה הלכות תלמוד תורה ז,ב-ד, ושם ו,יד רשימת כל המנודים).
<b>לִקַּח</b>. לקנות.
<b>וְיַחֲזִיר אֲבֵדָה בְּדָבָר חָשׁוּב וכו'</b>. שמצא חפץ יקר והחזירו ולא לקחו לעצמו, ומכך מוכח שחזר בתשובה, וכבר אינו להוט אחר ממון (ראה גם הלכות שחיטה י,יד).
<h3> י</h3>
<b>וְאַמְהוֹתֵיהֶן</b>. שפחותיהן.
<h3> יא</h3>
<b>הֲרֵי זֶה אָסוּר</b>. שמא לקח מן החנות של הגויים.
<b>בָּשָׂר הַנִּמְצָא מֻשְׁלָךְ בַּשּׁוּק הָלֹךְ אַחַר הָרֹב</b>. מכיוון שהושלך ביניהם, מוכרע טיבו על פי הרוב.
<h3> יב</h3>
<b>וְנֶעְלַם מִן הָעַיִן</b>. שלא ראו אותו במשך זמן מה.
<b>צָרוּר</b>. קשור.
<h3> יד</h3>
<b>מֻתָּר בַּהֲנָיָה</b>. בשימוש שלא על ידי אכילה.
<b>מְקוֹמוֹ נִכָּר</b>. ורואים שלא הוצא הגיד.
<h3> טו</h3>
<b>כְּדֶרֶךְ שֶׁפֵּרֵט בִּנְבֵלָה... וּבַחֵלֶב</b>. בהם פירש הכתוב שעל אף שאסורים באכילה מותר לעשות בהם שימושים אחרים.
<b>מִפִּי הַקַּבָּלָה</b>. מסורת חכמים.
<h3> טז</h3>
<b>וְהַדָּמִים מֻתָּרִין</b>. מותר להשתמש בכסף שניתן תמורת האיסור.
<b>וּלְכַוֵּן מְלַאכְתּוֹ בִּדְבָרִים אֲסוּרִין</b>. שלא יהיה זה מקצועו, אלא רק בדרך אקראי, כדלקמן הי”ז.
<h3> יז</h3>
<b>בְּחָלָב שֶׁחֲלָבוֹ גּוֹי... וּבִגְבִינַּת הַגּוֹיִם</b>. ראה לעיל ג,יג-יד פירוט הדינים.
<h2>פרק ט</h2>
<h3> א</h3>
<b>וְקוֹבְרִין אוֹתוֹ</b>. כדי שלא ייהנו ממנו לעולם.
<b>וְאֶפְרוֹ אָסוּר</b>. אם נשרף המאכל, אף האפר אסור בהנאה (ראה גם הלכות פסולי המוקדשין יט,יג).
<b>כְּאֵפֶר כָּל הַנִּקְבָּרִין</b>. לרשימת הנקברים ראה שם יט,יא.
<h3> ב</h3>
<b>לֹא שָׁתַק הַכָּתוּב מִלֶּאֱסוֹר הָאֲכִילָה וכו'</b>. איסור אכילת בשר וחלב שהתבשלו יחד לא נזכר בפירוש בתורה, משום שהוא מובן מאליו מכך שנאסר אפילו בישולם יחד.
<b>כְּמוֹ שֶׁשָּׁתַק מִלֶּאֱסֹר הַבַּת וכו'</b>. האיסור לבוא על בתו לא נזכר בפירוש בתורה, אלא רק האיסור לבוא על בת בתו או בת בנו, ומובן מאליו ממילא שאסור לבוא על בתו (ראה גם הלכות איסורי ביאה ב,ו).
<h3> ג</h3>
<b>וּגְדִי הוּא כּוֹלֵל וְלַד הַשּׁוֹר וכו'</b>. ‘גדי' הוא כינוי כולל לכל ולדות הבהמה.
<b>עַד שֶׁיִּפְרֹט וְיֹאמַר גְּדִי עִזִּים</b>. רק אם כתוב במפורש ‘גדי עזים', אין הכוונה למינים אחרים.
<b>וְלֹא נֶאֱמַר גְּדִי בַּחֲלֵב אִמּוֹ אֶלָּא שֶׁדִּבֵּר הַכָּתוּב בַּהֹוֶה</b>. הסיבה שנאמר “בחלב אמו” אף על פי שהאיסור הוא בחלב של כל בהמה טהורה, היא שהכתוב מביא דוגמה מן המצוי.
<b>מֻתָּר לְבַשֵּׁל וּמֻתָּר בַּהֲנָיָה</b>. שלא נכללו באיסור. וכמובן אכילתם אסורה משום הבשר או החלב הבאים מבהמה טמאה.
<h3> ד</h3>
<b>שֶׁלֹּא יִפְשְׁטוּ הָעָם</b>. שלא ירחיבו מעבר למותר.
<b>שֶׁהֲרֵי אֵין מַשְׁמַע הַכָּתוּב אֶלָּא גְּדִי בַּחֲלֵב אִמּוֹ מַמָּשׁ וכו'</b>. מכיוון שמפשט הכתוב אפשר להבין שאין איסור אלא בגדי בחלב אמו. וכדי שיהיה ברור שאין משמעות הכתוב כך, אסרו חכמים כל תערובת של בשר וחלב טהורים.
<h3> ה</h3>
<b>דָּגִים וַחֲגָבִים מֻתָּר לְאָכְלָן בְּחָלָב</b>. שלא גזרו חכמים באלה, שאינם בגדר בשר כלל.
<b>בֵּיצִים גְּמוּרוֹת</b>. שנגמרו בחלבון וחלמון.
<h3> ו</h3>
<b>אֵין לוֹקִין עָלָיו</b>. אם בישלו כך בחלב, שאין זה נחשב בישול.
<b>בְּמֵי חָלָב</b>. הנוזלים הנשארים לאחר שהחלב נעשה גבינה (פה”מ מכשירין ו,ה).
<b>בַּחֲלֵב מֵתָה</b>. שיצא מן הבהמה אחרי שמתה.
<b>שֶׁאֵין כָּאן לֹא אִסּוּר כּוֹלֵל וכו'</b>. שאילו היה כאן אחד מאלו, היה איסור חל על איסור (הלכות איסורי ביאה יז,ח). ואף על פי שבשר וחלב אסור גם בהנאה ואם כן יש כאן לכאורה איסור מוסיף. אך מכיוון שאיסור ההנאה נלמד מאיסור האכילה, הוא כלול בו ומכיוון שאיסור האכילה לא חל (שאינו איסור כולל או מוסיף) ממילא גם איסור ההנאה לא חל (פה”מ כריתות ג,ד).
<b>אִסּוּר כּוֹלֵל</b>. שהאיסור חל על דברים נוספים, ובכללם הדבר האסור (לדוגמאות ראה לעיל ז,ב; שם ח,ו).
<b>אִסּוּר מוֹסִיף</b>. שיש באיסור הנוסף תוספת של חומרה על פני האיסור הראשון (לדוגמאות ראה לקמן יד,יח-יט; הלכות תרומות י,כה)
<b>אִסּוּר בַּת אַחַת</b>. ששני האיסורים חלו בו זמנית (לדוגמאות ראה לעיל ב,א, ה,ה, הלכות מעשה הקרבנות יא,ט).
<h3> ז</h3>
<b>הַמְבַשֵּׁל שְׁלִיל וכו'</b>. עובר שנמצא חי במעי בהמה שנשחטה, שדינו כבשר אמו (לעיל ה,יג).
<b>הַמְבַשֵּׁל שִׁלְיָה אוֹ עוֹר... פָּטוּר</b>. משום שאינם ראויים לאכילה (לעיל ד,יח).
<h3> ח</h3>
<b>אֲבָל אִם לֹא סִלֵּק מְשַׁעֲרִין אוֹתָהּ בְּשִׁשִּׁים</b>. שאם שהתה החתיכה בקדרה ופלטה את החלב האסור שבלעה, אי אפשר לשער את הקדרה בנותן טעם שהרי אין לחלב האסור טעם מובחן משאר החלב שבקדרה, ודינה כמין במינו ששיעורו בשישים (ראה לקמן טו,א-ו).
<h3> ט</h3>
<b>לְתוֹךְ קְדֵרָה שֶׁל בָּשָׂר</b>. על גבי אחת מחתיכות הבשר.
<b>אַף עַל פִּי שֶׁאִם תִּסָּחֵט הַחֲתִיכָה לֹא יִשָּׁאֵר בָּהּ טַעַם</b>. אף שאם החלב יצא מהחתיכה וייפלט אל כל התבשיל ויתבטל בו, לא יישאר בחתיכה טעם של חלב.
<b>וּמְשַׁעֲרִין בְּכֻלָּהּ</b>. כל החתיכה נחשבת כאיסור, וצריך שישים כנגדה.
<h3> י</h3>
<b>בַּמֶּה דְּבָרִים אֲמוּרִים</b>. שמשערים בשישים כנגד החתיכה.
<b>בְּשֶׁלֹּא נִעֵר אֶת הַקְּדֵרָה בַּתְּחִלָּה כְּשֶׁנָּפַל הֶחָלָב אֶלָּא לְבַסּוֹף וְלֹא כִּסָּהּ</b>. שלא ערבב את התבשיל ולא סגר את הקדרה במכסה, ובזמן זה נבלע טעם החלב בחתיכה ולא התערב מיד בקדרה כולה.
<b>אִם נִעֵר מִתְּחִלָּה וְעַד סוֹף וכו'</b>. באופן שהחלב התערבב מיד בכל הקדרה.
<b>הֲרֵי זֶה בְּנוֹתֵן טַעַם</b>. בודקים אם יש בקדרה כולה טעם חלב.
<b>נָפַל חָלָב לְתוֹךְ הַמָּרָק</b>. אל הרוטב שבין החתיכות.
<b>נוֹעֵר אֶת הַקְּדֵרָה כֻּלָּהּ עַד שֶׁיִּתְעָרֵב הַכֹּל וכו'</b>. מערבב היטב, ומשערים בקדרה כולה.
<b>מְשַׁעֲרִין בְּשִׁשִּׁים</b>. שמתייחסים אליו כאל מין במינו (ראה גם לקמן טו,ל).
<h3> יא</h3>
<b>וְאִם בִּשֵּׁל בְּנוֹתֵן טַעַם</b>. אם נתן הכלי הבשרי טעם בחלב, אסור.
<h3> יב</h3>
<b>הַכְּחָל</b>. עטין הבהמה.
<b>בַּחֲלֵב שְׁחוּטָה</b>. החלב שהיה בעטין יצא לאחר מות הבהמה, ואינו בגדר חלב האוסר מן התורה.
<b>כְּמוֹ שֶׁבֵּאַרְנוּ</b>. לעיל ה”ו.
<b>שֶׁקְּרָעוֹ</b>. חתכו.
<b>וּמֵרֵק</b>. הוציא לגמרי.
<b>שְׁתִי וָעֵרֶב</b>. לאורך ולרוחב.
<b>וְטָחוֹ בַּכֹּתֶל</b>. דחקו בקיר כדי לסחוט את החלב הספוג בו.
<b>וּכְחָל מִן הַמִּנְיָן</b>. הכחל עצמו נכלל בתוך שיעור השישים כחתיכת בשר היתר.
<h3> יג</h3>
<b>וּבֵין כָּךְ וּבֵין כָּךְ</b>. בין אם כבר התבטל איסורו בשישים בקדרת היתר, ובין אם לא התבטל איסורו בקדרת היתר, הוא אוסר קדרה שאין בה שישים כנגד איסורו.
<b>וּמְשַׁעֲרִין בּוֹ בְּשִׁשִּׁים כָּרִאשׁוֹנָה</b>. שגם במקרה זה הכחל עצמו נכלל במניין השישים.
<b>כְּמוֹת שֶׁהוּא בְּעֵת שֶׁנִּתְבַּשֵּׁל</b>. על אף שהצטמק מעט מחמת הבישול.
<h3> יד</h3>
<b>לְמַעְלָה מִן הַבָּשָׂר בְּשַׁפּוּד</b>. משום שנוטף חלב מן הכחל על הבשר.
<h3> טו</h3>
<b>קֵבָה שֶׁבִּשְּׁלָהּ בֶּחָלָב שֶׁבָּהּ</b>. חלב שינקה הבהמה לפני שנשחטה ונמצא עדיין בקיבתה.
<b>הֲרֵי הוּא כַּטִּנּוֹפוֹת שֶׁהֲרֵי יִשְׁתַּנֶּה בַּמֵּעַיִם</b>. דינו כשאר פרש (כדלעיל ד,כ), משום שמתעכל, ואינו נחשב חלב.
<h3> טז</h3>
<b>לְהַעֲמִיד הַגְּבִינָּה בְּעוֹר הַקֵּבָה</b>. לגבן על ידי חתיכה מדופן הקיבה.
<b>שֶׁהַמַּעֲמִיד</b>. עור הקיבה המעמיד את הגבינה.
<b>דָּבָר הַמֻּתָּר</b>. שאינו אסור באכילה כשלעצמו, שהרי בשר כשר הוא, אלא שאסור לערבו בחלב.
<b>נֶאֶסְרָה הַגְּבִינָּה מִשּׁוּם נְבֵלָה</b>. אף אם אין טעם הקיבה מורגש בגבינה, שהמעמיד בדבר אסור אוסר בכל שהוא (ראה גם לקמן טז,כו).
<b>כְּמוֹ שֶׁבֵּאַרְנוּ</b>. לעיל ג,יג.
<h3> יז</h3>
<b>אוֹ שֶׁנָּפַל חַם לְתוֹךְ חַם אוֹ צוֹנֵן לְתוֹךְ חַם</b>. אם שניהם חמים מתבשלים יחד, ואף אם החם למטה והצונן נופל לתוכו, חום התחתון גובר ומחמם את הצונן העליון וכל המאכל נאסר.
<b>אֲבָל אִם נָפַל אֶחָד מִשְּׁנֵיהֶן וְהוּא חַם וכו'</b>. אם הצונן למטה והחם נופל לתוכו, צינת התחתון גוברת ומקררת את העליון החם, ועל כן הוא נאסר בכדי קליפה בלבד.
<b>לִצְרֹר</b>. לארוז יחד.
<h3> יח</h3>
<b>מָלִיחַ שֶׁאֵינוֹ נֶאֱכָל מֵחֲמַת מִלְחוֹ</b>. אוכל שנמלח כל כך, עד שאי אפשר לאכלו מרוב מליחותו.
<b>הֲרֵי הוּא כְּרוֹתֵחַ</b>. נחשב כתבשיל רותח ואוסר, על אף פי שהוא צונן.
<b>הַכּוּתָח</b>. מאכל העשוי ממי חלב, פירורי לחם ומלח.
<h3> יט</h3>
<b>לְחָלָב אוֹ לְכוּתָח</b>. צוננים.
<b>מְדִיחוֹ וּמֻתָּר</b>. שוטף את החלב שנדבק בו (כדלעיל הי”ז).
<b>פְּלָחִים פְּלָחִים</b>. בקעים בבשר העוף, ונבלע בהם טעם החלב.
<b>שֶׁהָיָה מְתֻבָּל בִּתְבָלִין</b>. שאף הוא גורם לבליעת טעם.
<h3> כ</h3>
<b>לְהַעֲלוֹת הָעוֹף עִם הַגְּבִינָּה עַל הַשֻּׁלְחָן</b>. להניחם יחד על אותו שולחן.
<b>שֶׁהָעוֹף בְּחָלָב אָסוּר מִדִּבְרֵי סוֹפְרִים</b>. לעיל ה”ד.
<h3> כא</h3>
<b>שְׁנֵי אַכְסְנָאִין</b>. אורחים באכסנייה.
<b>שֶׁאֵין לִבּוֹ גַּס בָּזֶה כְּדֵי שֶׁיֹּאכַל עִמּוֹ</b>. אין ביניהם יחסי קרבה ולא יבואו לאכול זה ממאכלו של זה.
<h3> כב</h3>
<b>אֵין לָשִׁין אֶת הָעִסָּה בְּחָלָב וכו'</b>. לאפות ממנה לחם, שלא יאכל הלחם עם בשר.
<b>וְאֵין שָׁטִין אֶת הַתַּנּוּר בְּאַלְיָה</b>. אסור למרוח אותו בשומן מן החי.
<b>עַד שֶׁיַּסִּיק אֶת הַתַּנּוּר</b>. ויישרף השומן.
<b>עַד שֶׁתִּהְיֶה נִכֶּרֶת</b>. שיהיה ברור שמדובר בפת בשרית או חלבית.
<h3> כג</h3>
<b>עִם הַצָּלִי</b>. יחדיו בתנור אחד.
<b>קְעָרָה שֶׁאָכְלוּ בָּהּ בָּשָׂר</b>. ובלעה מטעם הבשר.
<b>וּבִשְּׁלוּ בָּהּ דָּגִים</b>. וקיבלו הדגים טעם הבשר מן הקערה, ולא מן הבשר ישירות.
<b>בְּכוּתָח</b>. מאכל חלבי, ראה לעיל הי”ח.
<h3> כד</h3>
<b>מִדְּבָרִים הַחֲרִיפִין</b>. שמחמת חריפותם בולעים את טעם בשר מן הסכין.
<b>קִשּׁוּת אוֹ אֲבַטִּיחַ</b>. שאינם חריפים.
<b>גּוֹרֵד מְקוֹם הַחֲתָךְ</b>. שיש עליו שומן בשר מן הסכין.
<h3> כה</h3>
<b>כָּמָךְ</b>. כותח.
<b>מִפְּנֵי שֶׁהוּא שׁוֹאֵב מִמֶּנּוּ</b>. המלח שואב טעם מן הכותח, ונעשה חלבי.
<h3> כו</h3>
<b>שֶׁיָּדִיחַ יָדָיו וִיקַנֵּחַ פִּיו</b>. ירחץ ידיו וינקה את הפה משאריות המאכלים החלביים.
<h3> כז</h3>
<b>בְּשַׂר עוֹף... אֵינוֹ צָרִיךְ</b>. שאיסורו מדברי חכמים (כמבואר לעיל ה”ד), ומשום שבשרו אינו דומה כל כך לבשר בהמה, לא תיקנו בו הרחקה זו.
<h3> כח</h3>
<b>כְּדֵי שִׁעוּר סְעוּדָה אַחֶרֶת</b>. זמן המתנה עד הסעודה הבאה.
<b>כְּמוֹ</b>. בערך.
<b>הַבָּשָׂר שֶׁל בֵּין הַשִּׁנַּיִם שֶׁאֵינוֹ סָר בְּקִנּוּחַ</b>. שאריות הבשר הנתקעות בין השינים, שאינן יוצאות ממנו בקינוח (בניגוד למאכל חלבי שמועיל לו קינוח, כדלעיל הכ”ו).
<h2>פרק י</h2>
<h3> א</h3>
<b>כָּל אִסּוּרִין שֶׁאָמַרְנוּ</b>. בתשעת הפרקים הקודמים.
<b>בְּזֶרַע הָאָרֶץ</b>. דברים מן הצומח.
<h3> ב</h3>
<b>מֵחֲמֵשֶׁת מִינֵי תְּבוּאָה</b>. חיטה, שעורה, כוסמין, שיפון ושיבולת שועל.
<b>מִן הֶחָדָשׁ שֶׁלּוֹ</b>. מן היבול החדש של אותה השנה.
<b>שֶׁיִּקְרַב הָעֹמֶר</b>. לדיני הקרבת העומר ראה הלכות תמידין ומוספין ז,ג-יג.
<b>וְקָלִי</b>. גרגרים קלויים.
<b>וְכַרְמֶל</b>. גרגרים לחים.
<b>בֵּין בִּפְנֵי הַבַּיִת</b>. בעוד בית המקדש קיים.
<b>חֲצוֹת</b>. אמצע היום.
<b>מִתְעַצְּלִין</b>. מתעכבים.
<b>שֶׁעוֹשִׂין שְׁנֵי יָמִים</b>. שנוהגים שני ימים יום טוב, משום ספק התאריך (הלכות קידוש החודש ה,ד-ה).
<b>שִׁבְעָה עָשָׂר בְּנִיסָן</b>. היום למחרת, שהוא יום ראשון של חול המועד בארץ.
<h3> ג</h3>
<b>מִכָּל אֶחָד וְאֶחָד</b>. מסוגי המאכל הללו.
<b>מִפִּי הַשְּׁמוּעָה</b>. מסורת חכמים.
<h3> ד</h3>
<b>תְּבוּאָה שֶׁהִשְׁרִישָׁה</b>. הצמיחה שורשים באדמה.
<b>שֶׁלֹּא נִגְמְרָה</b>. שלא הושלמה צמיחתה.
<h3> ה</h3>
<b>תְּבוּאָה שֶׁהִשְׁרִישָׁה אַחַר הָעֹמֶר וּקְצָרָהּ</b>. ולא התירה העומר.
<b>וַעֲדַיִן הַחִטִּים בַּקַּרְקַע</b>. וטרם השרישו.
<b>מִפְּנֵי שֶׁבָּטְלוּ בַּקַּרְקַע</b>. ומרגע שנזרעו בקרקע ניתרים רק לאחר שישרישו ויעבור עליהם העומר הבא.
<b>לְפִיכָךְ אִם לָקַט מֵהֶם</b>. הוציא את הזרעים מן האדמה.
<b>שִׁבֹּלֶת שֶׁהֵבִיאָה שְׁלִישׁ</b>. שגדלה שליש מגודלה המלא, ונחשבת לתבואה בשלה לכמה עניינים (ראה הלכות תרומות ב,י; הלכות מתנות עניים ב,ז ועוד), ויש להסתפק לגבי התוספת, האם לדונה כתבואה שהותרה ונזרעה ואסורה עד העומר הבא, או שמדובר בהמשך הצמיחה של השיבולת שכבר הותרה.
<b>וְהוֹסִיפָה</b>. המשיכה וגדלה.
<h3> ו</h3>
<b>שֶׁנִּזְרְעוּ עִם הַגֶּפֶן</b>. יחד עם זרע הגפן, חרצן.
<b>שְׁנֵיהֶן אֲסוּרִין</b>. הגפן, והזרע האחר שנזרע עמו.
<b>כְּלוֹמַר פֶּן תִּתְרַחֵק וְתֶאֱסֹר שְׁנֵיהֶן</b>. שהלשון ‘תקדש' שבכתוב היא במשמעות ריחוק.
<h3> ז</h3>
<b>וּשְׁנֵיהֶן מִצְטָרְפִין זֶה עִם זֶה</b>. שני המינים האסורים מצטרפים להשלים שיעור כזית.
<h3> ח</h3>
<b>וּבְהִלְכוֹת כִּלְאַיִם</b>. פרקים ה-ח.
<h3> י</h3>
<b>אֲבָל אִסּוּר עָרְלָה בְּחוּצָה לָאָרֶץ</b>. שאיננו כלול בפסוק האוסר ערלה, המדבר על ארץ ישראל בלבד.
<b>הֲלָכָה לְמֹשֶׁה מִסִּינַי וכו'</b>. שנמסר במסורת שרק ודאי ערלה אסור, ואילו ספקה מותר.
<b>וּבְהִלְכוֹת מַעֲשֵׂר שֵׁנִי יִתְבָּאֵר</b>. ט,יג, ופרק י.
<h3> יא</h3>
<b>אֲרָצוֹת שֶׁכָּבַשׁ דָּוִד</b>. מקומות מצפון לארץ ישראל, באזור הקרוי אף בימינו סוריה, שכיוון שכבשן קודם שהשלים את כיבושה של ארץ ישראל, אינן נחשבות לגמרי כמוה (הלכות תרומות א,ג).
<h3> יב</h3>
<b>כֶּרֶם שֶׁהוּא סְפֵק עָרְלָה</b>. שהכרם עצמו הוא בספק, ולא רק הפירות הנמכרים בסמוך אליו, כמו בהלכה הקודמת.
<h3> יג</h3>
<b>טְמוּנָה</b>. מוחבאת.
<b>מֻתֶּרֶת בַּהֲנָיָה וכו'</b>. שאין חוששים שהיא מכרם זה ואסורה משום ערלה.
<h3> יד</h3>
<b>שְׁנֵי הָעָרְלָה</b>. שלוש השנים האסורות.
<b>הֲרֵי זֶה מֻתָּר</b>. מכיוון שעל פי התנאי לא היו שותפים מלכתחילה בפירות עד עתה.
<b>וּבִלְבַד שֶׁלֹּא יָבֹאוּ לִידֵי חֶשְׁבּוֹן</b>. גם כאשר התנו צריכים לדאוג שלא יגיעו לידי עשיית חשבון ביניהם.
<b>כְּמַחֲלִיף פֵּרוֹת עָרְלָה</b>. שקיבל דבר תמורתם, ונהנה מפירות ערלה.
<h3> טו</h3>
<b>נֶטַע רְבָעִי</b>. פירות השנה הרביעית, שדינם להיאכל בירושלים, או לפדותם ולאכול בדמיהם בירושלים (הלכות מעשר שני ט,א-ב).
<b>שֶׁלֹּא אָמְרוּ אֶלָּא הָעָרְלָה</b>. נוהגת בחוץ לארץ.
<b>שֶׁיִּתְבָּאֵר בְּהִלְכוֹת מַעֲשֵׂר שֵׁנִי</b>. ט,א.
<b>שֶׁכֶּרֶם רְבָעִי לְבַדּוֹ</b>. שרק בכרם נוהג דין נטע רבעי בחוץ לארץ.
<b>וְאֵין לְדָבָר זֶה עִקָּר</b>. אין לו בסיס.
<h3> טז</h3>
<b>וּבְהִלְכוֹת מַעֲשֵׂר שֵׁנִי יִתְבָּאֵר</b>. פרק ט.
<h3> יז</h3>
<b>בַּזְּמַן הַזֶּה</b>. שכשאין בית מקדש אין אפשרות לאכלם בירושלים (הלכות מעשר שני ב,א).
<b>וַאֲפִלּוּ בִּפְרוּטָה אַחַת</b>. שבזמן הזה מותר לפדות אותם אפילו לא לפי שוויים האמיתי (ראה שם ב,ב).
<b>וּמַשְׁלִיךְ אוֹתָהּ הַפְּרוּטָה לְיָם הַמֶּלַח</b>. משליכה לים שתאבד ולא ישתמשו בה אחרים.
<h3> יח</h3>
<b>שֶׁתִּכָּנֵס שָׁנָה חֲמִישִׁית</b>. שתתחיל שנתו הבאה של העץ.
<b>שִׁגְגַת הוֹרָאָה</b>. פסיקת הלכה שאינה נכונה.
<b>וּפָסוּק הִטְעָם</b>. הטעה אותם הפסוק האמור בעניין, שפירשוהו שלא כראוי.
<b>וְאֵין עִנְיַן הַכָּתוּב אֶלָּא שֶׁבַּשָּׁנָה הַחֲמִישִׁית תֹּאכְלוּ פִּרְיוֹ</b>. מובנו של הפסוק הוא שאת פירות השנה החמישית אין צריך לפדות כלל, והרי הם חולין גמורים, ולא שיש להמתין עד השנה החמישית לאכול את הפירות.
<b>וְאֵין רָאוּי לָחוּשׁ לְהוֹרָאָה זוֹ</b>. אין צורך לחשוש ולהחמיר כדעתם.
<h3> יט</h3>
<b>לֹא יִנְהֲגוּ בָּהֶן מִנְהַג חֻלִּין</b>. לאכלם.
<b>תְּרוּמָה גְּדוֹלָה וּתְרוּמַת מַעֲשֵׂר</b>. הפרשות מן היבול הניתנות לכהנים (להגדרתן ראה הלכות תרומות ב,א, ג,יב).
<b>וְהִשִּׂיאוּ אוֹתָם עֲוֹן אַשְׁמָה</b>. שמי שנוהג בטבל מנהג חולין על ידי אכילתו, מביא על עצמו עוון.
<h3> כ</h3>
<b>מַעַשְׂרוֹת</b>. מעשר ראשון שניתן ללוי (ראה הלכות מעשר א,א), מעשר שני שנאכל על ידי הבעלים בירושלים, ולעתים מפרישים מעשר עני במקום המעשר השני (הלכות מעשר שני א,א).
<h3> כא</h3>
<b>בִּכְלַל שֶׁנֶּאֱמַר לֹא תוּכַל לֶאֱכֹל בִּשְׁעָרֶיךָ מַעְשַׂר דְּגָנְךָ</b>. והאיסור על המעשרות כולל טבל, שעדיין לא הופרשו המעשרות ממנו.
<b>וּבְהִלְכוֹת תְּרוּמוֹת</b>. פרקים א-ב.
<b>וּמַעַשְׂרוֹת</b>. פרקים א-ב.
<h3> כב</h3>
<b>חוּץ מִיַּיִן וְשֶׁמֶן</b>. לפי שהדרך העיקרית בפירות אלה היא להוציא מהן משקין (ראה למשל הלכות תרומות יא,ב).
<b>וּסְפִיחֵי שְׁבִיעִית</b>. גידולים שגדלו מאליהם בשנה השביעית, ואסרו חכמים לאכלם (הלכות שמיטה ד,ב).
<b>מַשְׁקִין הַיּוֹצְאִין מִפֵּרוֹתֵיהֶן</b>. מיץ שנסחט מהם.
<h3> כג</h3>
<b>תְּרוּמוֹת</b>. פרקים ו-י.
<b>וּבִכּוּרִים</b>. ג,א-ו.
<b>וְחַלָּה</b>. הלכות תרומות טו,כ.
<b>וּמַעֲשֵׂר שֵׁנִי</b>. הלכות מעשר שני פרקים ב-ג.
<b>פִּגּוּל וְנוֹתָר וְטָמֵא</b>. הלכות פסולי המוקדשין יח,ו-יג.
<h3> כד</h3>
<b>בְּהִלְכוֹת חָמֵץ וּמַצָּה</b>. פרקים א-ה.
<b>אֲכִילָה בְּיוֹם הַכִּפּוּרִים</b>. הלכות שביתת עשור פרק ב.
<b>אֵינוֹ אִסּוּר מִין בִּפְנֵי עַצְמוֹ</b>. שאיסור האכילה הוא על היום, ולא על מין מאכל מסוים.
<b>אִסּוּר יוֹצֵא מִגֶּפֶן עַל הַנָּזִיר</b>. שהנזיר נאסר במיני המזון השונים המופקים מן הגפן, ראה הלכות נזירות ה,א-י.
<b>אֵינוֹ שָׁוֶה בַּכֹּל</b>. שרק אנשים שקיבלו על עצמם נזירות, נאסרו בו.
<h2>פרק יא</h2>
<h3> א</h3>
<b>יַיִן שֶׁנִּתְנַסֵּךְ לַעֲבוֹדָה זָרָה</b>. שנעשה בו טקס של שפיכה כתקרובת לכבוד עבודה זרה.
<b>אָסוּר בַּהֲנָיָה</b>. נאסר בהנאה, כלומר בכל שימוש שהוא.
<b>מִתִּקְרֹבֶת עֲבוֹדָה זָרָה</b>. מה שהוקרב לעבודה זרה (ראה גם הלכות עבודה זרה ז,ב).
<h3> ג</h3>
<b>מַכִּין אוֹתוֹ מַכַּת מַרְדּוּת</b>. מלקות מדברי חכמים.
<h3> ד</h3>
<b>שֶׁנָּגַע בּוֹ הַגּוֹי</b>. לאופן הנגיעה האוסרת ראה לקמן יב,א.
<b>שֶׁמַּחֲשֶׁבֶת הַגּוֹי לַעֲבוֹדָה זָרָה</b>. כוונתו כשנוגע ביין לפולחן עבודה זרה.
<h3> ה</h3>
<b>גּוֹי שֶׁנָּגַע בַּיַּיִן שֶׁלֹּא בְּכַוָּנָה</b>. לפירוט הדין ראה לקמן יב,ה.
<b>הַלּוֹקֵחַ עֲבָדִים... וּמָלָן וּטְבָלָן</b>. שכן מטבילים את העבדים לשם עבדות (הלכות איסורי ביאה יג,יא).
<b>וְלֹא פָּסְקָה עֲבוֹדָה זָרָה מִפִּיהֶם</b>. עוד מזכירים את שמה.
<h3> ו</h3>
<b>וְהַקְּטַנִּים אֵינָן אוֹסְרִין</b>. שנולדו לסביבה יהודית, ואינם מכירים את פולחן עבודה זרה.
<h3> ז</h3>
<b>כְּמוֹ שֶׁבֵּאַרְנוּ</b>. הלכות איסורי ביאה יד,ז.
<b>וּמְיַחֲדִין אֶצְלוֹ יַיִן</b>. מותר להשאיר אצלו יין במקום מיוחד למשך זמן קצר.
<b>וְאֵין מַפְקִידִין אֶצְלוֹ יַיִן</b>. והטעם מבואר לקמן יג,יב.
<b>כָּל גּוֹי שֶׁאֵינוֹ עוֹבֵד עֲבוֹדָה זָרָה</b>. ואין חשש שניסך את היין.
<b>אֲבָל הַנּוֹצְרִים עוֹבְדֵי עֲבוֹדָה זָרָה</b>. כמבואר בהלכות עבודה זרה ט,ד; וראה עוד הלכות מלכים יא,י-יא.
<h3> ט</h3>
<b>יַיִן שֶׁרָאוּי לְהִקָּרֵב עַל גַּבֵּי הַמִּזְבֵּחַ</b>. והיינות הפסולים מפורטים בהלכות איסורי מזבח ו,ט-י.
<b>יַיִן מָזוּג</b>. מעורב במים.
<h3> י</h3>
<b>שְׂאֹר</b>. מחמצת.
<b>הוֹאִיל וְאֵינוֹ רָאוּי לַמִּזְבֵּחַ</b>. כמבואר בהלכות איסורי מזבח ה,א (לדין דומה ראה הלכות שבת כט,יד).
<h3> יא</h3>
<b>מִשֶּׁיִּדְרֹךְ וְיִמָּשֵׁךְ הַיַּיִן וכו'</b>. מעת שהמשקה הזב מן הענבים הנדרכים מתחיל לזרום בגת, ואף לפני שהוא יורד מתוכה אל בור האיסוף.
<b>וַאֲפִלּוּ הָיָה כָּפוּת</b>. גם אם הגוי קשור בידיו, ואין חשש שייגע בידו ביין.
<b>וְהַזֻּגִּין</b>. קליפות הענבים.
<h3> יב</h3>
<b>נָכְרִי שֶׁדָּרַךְ הַיַּיִן</b>. באיסור (ראה הלכה קודמת).
<b>עוֹמֵד עַל גַּבָּיו</b>. משגיח שלא ייגע.
<h3> יג</h3>
<b>אֵין חוֹשְׁשִׁין</b>. כי זו לא הדרך הרגילה של הניסוך.
<b>כִּסְאָה וּכְסָאתַיִם</b>. כמות משמעותית הגורמת להנעת היין בגת מכוחו של הגוי.
<h3> טו</h3>
<b>נוֹדוֹת</b>. כלי עור.
<b>וְקַנְקַנֵּיהֶם</b>. כלי עץ או חרס.
<b>שֶׁיְּיַשְּׁנָן</b>. יניחם בלא שימוש.
<b>שֶׁיִּתְרַפֶּה הַזֶּפֶת</b>. יימס קצת.
<b>אוֹ עַד שֶׁיֵּחַמּוּ</b>. אם אינם מצופים זפת.
<b>שְׁלֹשָׁה יָמִים מֵעֵת לְעֵת</b>. שלוש יממות שלמות.
<b>הֲרֵי זֶה אָסוּר בִּשְׁתִיָּה</b>. שהיין<br>             <br>            סופג את טעמו של יין האיסור הבלוע בכלי.
<h3> טז</h3>
<b>צִיר</b>. רוטב המתמצה מן הדג.
<b>מֻרְיָס</b>. שומן דג.
<b>שֶׁהַמֶּלַח שׂוֹרְפָן</b>. המלח שיש בציר או במורייס מכלה את היין שבלוע בכלי.
<h3> יז</h3>
<b>וְאִם הָיוּ מְזֻפָּתִין מְדִיחָן וכו'</b>. מצופים זפת, וצריך לשטוף אותם במים משום שבמהלך הזפיתה רגילים להוסיף מעט יין לזפת.
<b>וְאֵין מַכְנִיסוֹ לְקִיּוּם</b>. כלי המשמש למילוי לזמן קצר.
<b>כְּלִי שֶׁחוֹסֵף בּוֹ</b>. דולה בעזרתו יין מהחבית או מהבור.
<b>מְשַׁכְשְׁכוֹ בַּמַּיִם וְדַיּוֹ</b>. לכלים כאלו מספיקה הכשרה זו, ואין צורך בהכשרה הרגילה המבוארת לעיל הט”ו.
<h3> יח</h3>
<b>כּוֹס שֶׁל חֶרֶס שֶׁשָּׁתָה בּוֹ הַגּוֹי</b>. אפילו הוא של ישראל.
<b>אָסוּר לִשְׁתּוֹת בּוֹ פַּעַם רִאשׁוֹנָה וּשְׁנִיָּה</b>. בפעמיים הראשונות ששותים בו, ובלא שידיחוהו.
<b>צִחְצוּחֵי הַיַּיִן</b>. שאריות טיפות יין.
<b>בַּאֲבָר</b>. עופרת.
<b>כְּדֶרֶךְ שֶׁהַיּוֹצְרִין עוֹשִׂין</b>. כך מייצרים האומנים כלים אלו.
<b>שֶׁל חֶרֶס צָרִיךְ הֲדָחָה</b>. כוס חרס שאינה מצופה באבר או מזופתת, צריכה הדחה גמורה.
<h3> יט</h3>
<b>הַשּׁוּעִים בַּאֲבָר</b>. מוחלקים בציפוי עופרת.
<b>לְבָנִים אוֹ אֲדֻמִּין אוֹ שְׁחֹרִים וכו'</b>. סוגי תערובות מתכתיות.
<b>אִם הָיוּ לְבָנִים... מֻתָּרִין</b>. בהדחה בלבד, שהציפוי מונע מהיין להיבלע בכלי.
<b>וְאִם הָיוּ יְרֻקִּין אֲסוּרִין</b>. ודינם כדין כלים רגילים המבואר לעיל הט”ו.
<b>בְּשֶׁכְּנָסוֹ בָּהֶן לְקִיּוּם</b>. שמו בהם את היין על מנת שיישאר שם לפרק זמן ממושך.
<b>אִם לֹא כְּנָסוֹ בָּהֶן לְקִיּוּם מְדִיחָן וּמֻתָּרִין</b>. כמבואר לעיל הי”ז.
<h3> כ</h3>
<b>מְדִיחָן בְּמַיִם וּבְאֵפֶר אַרְבָּעָה פְּעָמִים</b>. מדיח את הגת במים ומשפשף על המים את האפר, וחוזר על כך פעם שנייה.
<h3> כא</h3>
<b>לֹא תִּהְיֶה הַגַּת חֲמוּרָה מִן הַקַּנְקַנִּים</b>. שמוכשרים ביישון או בעירוי מים, כמבואר לעיל הט”ו.
<h3> כב</h3>
<b>כְּמוֹ שֶׁבֵּאַרְנוּ</b>. בהלכה הקודמת.
<h3> כג</h3>
<b>מַשְׁמֶרֶת</b>. מסננת לסינון יין משמרים.
<b>שֵׁשׁ</b>. פשתן.
<b>מַתִּירָן</b>. כדי שיצא היין מבין הקשרים.
<b>כְּלֵי חֵלֶף</b>. מין צמח המשמש להכנת סלים וכדומה.
<b>וְהוּצִין</b>. סיבי דקל.
<b>מִקְּפִיפוֹת</b>. סלים קלועים.
<h3> כד</h3>
<b>הַדַּפִּין</b>. קרשים שמניחים על הענבים ועליהם מניחים את הקורה הלוחצת את הענבים.
<b>וְהָעֲדָשִׁים</b>. כלים עגולים.
<b>וְהַלּוּלָבִין</b>. עמודים להחזיק בהם את הקורה שדורכים בה.
<b>הָעֲקָלִים</b>. רשת המחזיקה את הענבים שלא יתפזרו במהלך הדריכה.
<b>שֶׁל נְסָרִים וְשֶׁל בַּצְבּוּץ</b>. נצרים או קנבוס.
<b>שִׁיפָה</b>. עשב הגדל במים.
<b>חוֹלְטָן</b>. משרה אותם במים חמים.
<b>שֶׁמֵּימָיו רוֹדְפִין</b>. שוטפים בזרימה קבועה וחזקה.
<h3> כה</h3>
<b>שֶׁהֻחְזַק בְּכַשְׁרוּת</b>. שידוע כי הוא מקפיד על הלכות כשרות היין.
<b>וַחֲתִיכַת דָּג שֶׁאֵין בָּהּ סִימָן</b>. סימני כשרות.
<b>כְּמוֹ שֶׁבֵּאַרְנוּ</b>. לעיל ג,כא.
<h3> כו</h3>
<b>אַף עַל פִּי שֶׁאֵינוֹ מַכִּירוֹ</b>. שסתם אדם אינו חשוד לתת לאורחיו איסורים.
<b>עַל פִּיו</b>. לפי דברי בעל הבית.
<h2>פרק יב</h2>
<h3> א</h3>
<b>וִישַׁכְשֵׁךְ</b>. ינענע את היין.
<b>כְּלִי פָּתוּחַ</b>. אבל בכלי סתום אין היין נאסר (לקמן ה”ד).
<h3> ב</h3>
<b>וְיָצַק הַיַּיִן</b>. שפך לכלי אחר.
<h3> ג</h3>
<b>צָק</b>. יוצק.
<h3> ד</h3>
<b>שֶׁאֵין זֶה דֶּרֶךְ הַנִּסּוּךְ</b>. נדנוד הכלי אגב הטלטול ממקום למקום אינו דרך ניסוך.
<b>אוֹחֵז פִּי הַנּוֹד בְּיָדוֹ</b>. ובכך סותם את פתח הנוד.
<b>מֻתָּר וְאַף עַל פִּי שֶׁהַיַּיִן מִתְנַדְנֵד</b>. שאין דרך לנסך באופן זה.
<b>וְאִם הָיָה חָסֵר מֻתָּר</b>. כי אין חשש שנגע ביין.
<h3> ה</h3>
<b>הַיַּיִן מֻתָּר בַּהֲנָיָה בִּלְבַד</b>. כמוזכר לעיל יא,ה.
<h3> ו</h3>
<b>בָּא הַיַּיִן מִכֹּחוֹ שֶׁל גּוֹי וכו'</b>. כמבואר לעיל ה”ב.
<h3> ח</h3>
<b>וְחִבְּקָהּ</b>. אחז את חלקי החרס.
<b>מֻתָּר בַּהֲנָיָה</b>. שלמרות שהיין מוחזק על ידי כוחו של הגוי ולכן אסור בשתייה, אין זו פעולה ישירה על היין שאוסרת בהנאה (כדלעיל ה”ב), אלא פעולה עקיפה בלבד.
<b>וְתָפַס בַּסֶּדֶק הָעֶלְיוֹן</b>. בחלק העליון של החבית.
<b>אֵין הַיַּיִן עַל כֹּחוֹ שֶׁל גּוֹי</b>. היין אינו נשמר בחבית בשל כוחו של הגוי אלא משום שהחלק העליון של החבית מכביד על הסדק, והגוי רק מסייע לכך.
<h3> ט</h3>
<b>אוֹ שֶׁמָּדַד הַבּוֹר... מֻתָּר בַּהֲנָיָה בִּלְבַד</b>. ולא בשתייה, שבמקרים הללו הנגיעה הייתה למטרה מסוימת ודינה כמגע שלא בכוונה (ראה לעיל ה”ה).
<b>בְּקָנֶה</b>. מקל המשמש למדידת היין.
<b>מְטַפֵּחַ עַל פִּי הֶחָבִית הָרוֹתַחַת</b>. מנפץ ביד את בועות התסיסה של היין.
<b>עָלָה הַגּוֹי חַי הַיַּיִן אָסוּר בַּהֲנָיָה</b>. למרות שהנפילה הייתה שלא בכוונה, בעלייתו עשוי להודות על ההצלה לעבודה זרה.
<h3> י</h3>
<b>הַיַּיִן שֶׁמֵּרֹאשׁ הֶחָבִית עַד הַנֶּקֶב אָסוּר</b>. בהנאה, שיין זה מוחזק על ידי כוחו של הגוי באופן ישיר (ראה לעיל ה”ב).
<h3> יא</h3>
<b>מְנִיקִית</b>. צינור שעשוי למצוץ ממנו.
<b>וּמָצַץ הַיַּיִן</b>. מתוך המניקית, ומציצה זו מתחילה את פעולת השאיבה מן החבית.
<h3> יב</h3>
<b>הַמְעָרֶה</b>. שופך.
<b>הָעַמּוּד הַנִּצּוֹק</b>. זרם היין בשעת היציקה.
<b>הַמּוֹדֵד לְגוֹי</b>. יוצק כמות מדודה של יין לכלי שביד הגוי.
<b>יְנַפֵּץ נְפִיצָה אוֹ יִזְרֹק זְרִיקָה</b>. יקטע את הזרם באופן שלא יהיה חיבור בין הכלים.
<h3> יג</h3>
<b>עַכֶּבֶת יַיִן</b>. מקום שבו נשארות טיפות יין.
<b>הֲרֵי זֶה אוֹסֵר</b>. שהיין בעכבת נאסר מדין ניצוק חיבור, ואוסר את היין שמודד לישראל.
<h3> יד</h3>
<b>חֳטָמִין</b>. פתחים שניתן לשתות מהם, כעין קשי שתייה.
<h3> טז</h3>
<b>וְהוּא הוֹלֵךְ אַחֲרֵיהֶן לְשָׁמְרָן</b>. ישראל הולך אחרי הגויים.
<b>הִפְלִיגוּ מִמֶּנּוּ כְּדֵי מִיל</b>. התרחקו מרחק של מיל.
<b>שֶׁאֵימָתוֹ עֲלֵיהֶן</b>. מפחדים שמא הישראל יראה אותם.
<b>נִתְעַלְּמוּ מֵעֵינָיו כְּדֵי שֶׁיִּפְתְּחוּ וכו'</b>. נעלמו הגויים ממבטו של הישראל די זמן כדי לפתוח את מגופת החבית (כיסוי החבית העשוי טיט) ולסתמה מחדש.
<b>וְתִגֹּב</b>. תתייבש הסתימה.
<h3> יז</h3>
<b>הַיַּיִן מֻתָּר</b>. שהגוי חושש שמא ייכנס הישראל ויראהו נוגע ביין.
<b>וְאִם הוֹדִיעוֹ שֶׁהוּא מַפְלִיג</b>. הישראל הודיע לנכרי שהוא הולך לזמן ממושך.
<b>בְּקָרוֹן</b>. בעגלה.
<b>אֲבָל בִּפְתוּחוֹת</b>. שהגוי יכול לגעת בהן מיד.
<h3> יח</h3>
<b>הַדֻּלְפְּקִי</b>. שולחן קטן שאין רגילים האורחים לאכול ממנו.
<h3> יט</h3>
<b>מַה שֶּׁלְּפָנָיו</b>. היין שבכוסו של הגוי.
<h3> כ</h3>
<b>בְּחָצֵר אַחַת</b>. חצר המשותפת לכמה בתים.
<b>וְיָצְאוּ שְׁנֵיהֶן בְּבֶהָלָה</b>. באופן בלתי מתוכנן.
<h3> כא</h3>
<b>וְשֶׁמִּן הַצְּדָדִין אֲסוּרִין</b>. שאי אפשר לראותו ואינו מפחד לגעת.
<h3> כב</h3>
<b>וְנֶחְבָּא</b>. התחבא.
<h3> כג</h3>
<b>וְנִתְפַּס עָלָיו כְּגַנָּב</b>. התנהג כמו גנב שנתפס.
<b>בּוֹטֵחַ</b>. רגוע.
<b>וְתִינוֹק</b>. שאין חוששים שמא נגע כדי לנסך (ראה עוד לעיל יא,ה).
<h3> כד</h3>
<b>גְּדוּד</b>. צבא.
<b>דֶּרֶךְ שָׁלוֹם</b>. בזמן שלום.
<h3> כה</h3>
<b>יֵשׁ לוֹ מִלְוָה עַל אוֹתוֹ הַיַּיִן</b>. היין משועבד להלוואה שחייב הישראל לגוי.
<b>שֶׁלִּבּוֹ גַּס בּוֹ</b>. מרגיש שהיין שייך לו.
<h3> כו</h3>
<b>זוֹנָה גּוֹיָה בִּמְסִבָּה שֶׁל יִשְׂרָאֵל</b>. בסעודה שמסבים בה יהודים.
<h3> כז</h3>
<b>אִם יֵשׁ שָׁם לַחְלוּחִית יַיִן כְּדֵי לִבְלֹל הַכַּף וכו'</b>. אם יש בגת רטיבות המספיקה להרטיב את כף היד באופן שזו תרטיב כף יד אחרת.
<b>לְהָדִיחַ... וִינַגֵּב</b>. במים ואפר כמבואר לעיל יא,כ.
<b>וְזוֹ הִיא הַרְחָקָה יְתֵרָה</b>. שמעיקר הדין כשאין לחלוחית אין כל חשש לניסוך.
<h3> כח</h3>
<b>אִם נִמְצֵאת כְּנֶגֶד עִיר שֶׁרֻבָּהּ יִשְׂרָאֵל מֻתֶּרֶת וכו'</b>. אם החבית נמצאה בנחל בחלק שמול עיר מסוימת, מניחים כי הגיעה מן העיר, ומקבוצת הרוב שבעיר.
<b>בַּהֲנָיָה</b>. ולא בשתייה, שלא ידוע אם היין כשר.
<h3> כט</h3>
<b>רֹב גַּנָּבֵי הָעִיר יִשְׂרָאֵל... מֻתָּר בִּשְׁתִיָּה</b>. שסומכים על הרוב בכדי לא לאסור את היין.
<h2>פרק יג</h2>
<h3> א</h3>
<b>הַלּוֹקֵחַ בַּיִת אוֹ שֶׁשָּׂכַר בַּיִת בַּחֲצֵרוֹ שֶׁל גּוֹי</b>. שקנה או שכר בית, במקום שביתו וביתו של הגוי פתוחים לאותה החצר.
<b>שֶׁהַפֶּתַח פָּתוּחַ</b>. פתח הבית הפונה לחצר, פתוח.
<b>וְיִהְיֶה הַמַּפְתֵּחַ וְהַחוֹתָם בְּיָדוֹ</b>. שהבית יהיה נעול, והכלי של היין סתום.
<b>יְזַיֵּף הַגּוֹי</b>. את החותם.
<h3> ב</h3>
<b>שֶׁלֹּא מָסַר לוֹ שְׁמִירַת הַבַּיִת</b>. שמסירת המפתח אינה משתמעת כהיתר להיכנס לבית.
<h3> ג</h3>
<b>לִדְרֹךְ לוֹ יֵינוֹ בְּטָהֳרָה</b>. באופן שלא ייאסר משום יין נסך.
<b>וְיִקְּחוּהוּ מִמֶּנּוּ</b>. יהיה מותר לקנות ממנו.
<b>אִם יֵדְעוּ בִּי לֹא יִקְחוּ מִמֶּנִּי</b>. לכל היותר, יגלו שאסרתי את היין ולא יקנו ממני.
<h3> ד</h3>
<b>כָּתַב הַגּוֹי וכו'</b>. הגוי כתב בשטר כי קיבל כסף מישראל עבור היין, אף שעדיין לא קיבל בפועל.
<b>הֲרֵי הוּא שֶׁל גּוֹי</b>. כל עוד הישראל לא שילם בפועל, הגוי מחשיב יין זה כשלו.
<b>כְּמוֹ שֶׁבֵּאַרְנוּ</b>. בהלכה הקודמת.
<b>בֵּין בִּרְשׁוּת בַּעַל הַיַּיִן בֵּין בִּרְשׁוּת גּוֹי אַחֵר</b>. הדין שווה בשני המקרים.
<h3> ה</h3>
<b>הַטָּהוֹר</b>. הכשר.
<h3> ו</h3>
<b>וְאַשְׁפָּה וְחַלּוֹן וְדֶקֶל</b>. הנמצאים אל מול המקום שמונח בו היין, וניתן לראות משם מה נעשה ביין.
<h3> ז</h3>
<b>חָצֵר הַחֲלוּקָה בִּפְסֵיפַס</b>. מחיצה נמוכה.
<b>גַּגִּין</b>. גגות.
<b>מַגַּעַת</b>. מגיעה.
<b>אֵינוֹ חוֹשֵׁשׁ מִשּׁוּם יֵין נֶסֶךְ וְלֹא מִשּׁוּם טְהָרוֹת</b>. אין לחשוש שהגוי נכנס לשם ונגע ביין או טימא חפצים או אוכלים המצויים שם, שהרי הרשויות נבדלות זו מזו.
<h3> ח</h3>
<b>שְׁנֵי סִימָנִין</b>. סתימה כפולה המוודאת שהכלי נותר סגור.
<b>הֲרֵי זֶה חוֹתָם בְּתוֹךְ חוֹתָם</b>. הכלי המהודק שסותם את החבית הוא חותם אחד, והטיחה שמעליו היא חותם שני.
<b>צָר</b>. קשר, צרר.
<b>הָפַךְ קְצֵה פִּי הַנּוֹד לְתוֹכוֹ וְצָר עָלָיו</b>. הפך את צוואר נאד העור כלפי פנים, וקשרו כדי לאטום אותו.
<h3> ט</h3>
<b>וְהוּא שֶׁיִּחֵד לוֹ קֶרֶן זָוִית</b>. מקום מסוים בבית לשמירת היין.
<h3> י</h3>
<b>יַיִן מְבֻשָּׁל... וְכֵן הַחֹמֶץ</b>. שבכל אלו לא חל איסור יין נסך (כמבואר לעיל יא,ט-י), ואף אם יחליפם הגוי באחרים משלו יהיה בזה איסור רק משום סתם יינם (ראה לעיל יא,ג).
<b>וְהַשֵּׁכָר</b>. שיש בו תערובת יין (ראה הלכות נזירות ה,א, ע”פ אורה ושמחה).
<b>וְהַגְּבִינָּה וְהֶחָלָב</b>. שאם יחליפם הגוי יהיה בזה איסור משום גזרת חלב גויים (לעיל ג,יג-טו).
<b>הַיַּיִן וְהַבָּשָׂר וַחֲתִיכַת דָּג</b>. ראה לעיל יא,כה-כו שאין לקנות דברים אלו, וכן גבינה, אלא מן המוחזק בכשרות.
<b>שֶׁאֵין בָּהֶן סִימָן</b>. סימני כשרות (ומוסב על הדג בלבד, ראה לעיל יא,כה ובנוסח שם).
<b>צְרִיכִין שְׁנֵי חוֹתָמוֹת</b>. היין צריך לשני חותמות כדי לוודא שלא ניסכו הגוי, והבשר והדג צריכים לכך שכן אם יחליפם הגוי באחרים יש בזה איסור תורה משום בשר נבלה וטרפה או דג טמא.
<h3> יא</h3>
<b>מִפְּנֵי צַד נְגִיעָה</b>. שהאיסור נובע מחמת נגיעת הגוי או חשש לה.
<b>שֶׁהָיָה הַגּוֹי עוֹבֵד עֲבוֹדָה זָרָה</b>. דווקא אם היה הגוי עובד עבודה זרה.
<b>כְּגוֹן יִשְׁמְעֵאלִי</b>. שנגיעתו הרגילה אוסרת בשתייה בלבד (לעיל יא,ז).
<b>שֶׁנָּגַע בְּיַיִן שֶׁלָּנוּ וכו'</b>. שבמקרים אלו מגע גוי העובד עבודה זרה אוסר את היין בשתייה בלבד (לעיל יא,ה, יב,ט).
<h3> יב</h3>
<b>הַמַּפְקִיד יַיִן וכו'</b>. שבכל המקרים הללו נאסר היין בשתייה כשמדובר בגוי עובד עבודה זרה (לעיל יב,טז; יג,ב; יג,ט), וגם בגר תושב הדין כן (ראה גם לעיל יא,ז).
<b>שֶׁכָּל הַגּוֹיִם שָׁוִין בּוֹ</b>. וגם גר תושב.
<h3> יג</h3>
<b>שֶׁמָּא יָבֹא לִצּוֹק הַיַּיִן</b>. ויאסור אותו, כמבואר לעיל יב,ב.
<b>שֶׁמֵּרִיק</b>. שופך.
<b>וְנִמְצָא הַיַּיִן בָּא מִכֹּחוֹ</b>. וייאסר, כמבואר לעיל יב,ב.
<h3> יד</h3>
<b>שֶׁיָּרִיחַ הַגּוֹי בְּחָבִית שֶׁל יַיִן שֶׁלָּנוּ</b>. לבדוק את טיבו ומצבו של היין.
<b>לְפִי שֶׁאֵין בּוֹ מַמָּשׁ</b>. אין בריח ממשות, ואין זו נגיעה.
<h3> טו</h3>
<b>כְּבָר בֵּאַרְנוּ</b>. לעיל ח,טז, הלכות אישות ה,ב, הלכות עבודה זרה ז,ט.
<b>לִהְיוֹת דָּמָיו אֲסוּרִין כִּדְמֵי יַיִן שֶׁנִּתְנַסֵּךְ לַעֲבוֹדָה זָרָה</b>. שהרי מחמת איסור זה גזרו איסור על סתם יינם (לעיל יא,ג).
<b>שְׂכָרוֹ אָסוּר</b>. שהשכר על עשיית היין נחשב כהנאה מן היין.
<h3> טז</h3>
<b>הַשּׂוֹכֵר אֶת הַחֲמוֹר</b>. הגוי שכר את החמור מאת הישראל.
<b>יוֹלִיכֵן לְיָם הַמֶּלַח</b>. ישליכם לים ויאבדו.
<b>כְּדֵי שֶׁלֹּא לֵהָנוֹת בּוֹ</b>. לא ליהנות מאפר עבודה זרה.
<h3> יז</h3>
<b>וְהִנִּיחַ עָלָיו לָגִין<br>            <br>                שֶׁל יַיִן שְׂכָרוֹ מֻתָּר</b>. הגוי הניח על החמור את כד היין שהוא שותה ממנו, מותר כי לא נשכר לשם הובלת היין.
<b>שְׂכָרוֹ לְשַׁבֵּר יֵין נֶסֶךְ</b>. כפועל שישמיד כלים עם יין נסך.
<b>מִפְּנֵי שֶׁמְּמַעֵט בְּתִפְלָה</b>. כינוי לעבודה זרה.
<h3> יח</h3>
<b>שְׂכָרוֹ כֻּלּוֹ אָסוּר</b>. שהשכר ניתן באופן כללי, ובשכרו מעורבת תמורה גם עבור העברת יין הנסך.
<h3> יט</h3>
<b>וּשְׁאָר שְׂכָרוֹ מֻתָּר</b>. שהשכר עבור כל חבית הוא נפרד.
<h3> כ</h3>
<b>שֶׁיֹּאמְרוּ לוֹ תֵּן לָנוּ אֶת דָּמֶיהָ</b>. את שווייה של החבית, ולא את החבית עצמה.
<b>וְאִם מִשֶּׁנִּכְנְסָה לִרְשׁוּתָן אָסוּר</b>. אם החבית הגיעה לרשות הפועלים, נעשתה שלהם ואסורה בהנאה, ואסור להם לקבל כסף במקומה, מפני שכסף זה ייחשב כתשלום עבור היין.
<h3> כא</h3>
<b>רוֹצֶה בְּקִיּוּמוֹ</b>. של היין והעבודה זרה, ונמצא נהנה מהם ממש, ולא בדמיהם.
<h3> כב</h3>
<b>לַחֲלֹק</b>. לחלק את נכסי השותפות.
<b>כְּדֵי שֶׁלֹּא יַחֲזֹר לְסוּרוֹ</b>. שהגר לא ישוב להתנהג כגוי.
<b>וְאִם מִשֶּׁבָּאוּ לִרְשׁוּת הַגֵּר אָסוּר</b>. שנחשב כמוכר את חלקו ביין תמורת הפירות (ראה לעיל ה”כ; וראה גם הלכות עבודה זרה ז,ה).
<h3> כג</h3>
<b>פָּסַק עַד שֶׁלֹּא מָדַד</b>. קבע את מחיר היין לפני שמדד את היין לכלי בפועל.
<b>שֶׁמִּשֶּׁפָּסַק סָמְכָה דַּעְתּוֹ וכו'</b>. ברגע שנקבע המחיר הגוי מחליט בדעתו לקנות ולכן במשיכתו קנה את היין, ומכיוון שטרם נגע בו אין הוא יין נסך.
<b>שֶׁהֲרֵי לֹא סָמְכָה דַּעְתּוֹ אַף עַל פִּי שֶׁמָּשַׁךְ</b>. ובאופן זה משיכה לא קונה (הלכות מכירה ד,יא).
<h3> כד</h3>
<b>צָרִיךְ לִקַּח אֶת הַדָּמִים וְאַחַר כָּךְ יִמְדֹּד</b>. כדי שבשעת המדידה היין כבר יהיה שייך לגוי (ראה הלכות זכייה ומתנה א,יד).
<b>שֶׁמִּשֶּׁיִּגַּע לַכְּלִי נֶאֱסַר כִּסְתָם יֵינָם</b>. מרגע שנכנס היין לתוך הכלי מתייחסים אליו כיין גויים, אף שעדיין לא הושלם הקניין.
<h3> כה</h3>
<b>וַאֲנִי מְחַשֵּׁב לְךָ</b>. את מאכלך על חשבון הדינר שנתתי לו.
<b>שֶׁזֶּה כְּמִי שֶׁקָּנָה לוֹ יֵין נֶסֶךְ וְהִשְׁקָהוּ</b>. ונמצא הישראל נהנה מיין נסך.
<b>וּכְנֶגֶד זֶה</b>. כיוצא בזה.
<b>בַּשְּׁבִיעִית אָסוּר</b>. כשיש חשש שיאכילו פירות שביעית, שאין מאכילים פירות שביעית לשכיר (הלכות שמיטה ה,יג).
<b>עַם הָאָרֶץ</b>. שאינו מקפיד על פירות שביעית ועל מעשרות.
<b>וְאִם אָכַל הַפּוֹעֵל דָּבָר שֶׁאֵינוֹ מְעֻשָּׂר</b>. וכן יש איסור כאשר קיים חשש שהחנווני יאכיל לפועל דבר שאינו מעושר.
<h3> כו</h3>
<b>אִכְלוּ וּשְׁתוּ בְּדִינָר זֶה</b>. ועדיין לא נתן את הדינר לחנווני.
<b>שֶׁנִּשְׁתַּעְבֵּד</b>. שהתחייב לשלם עבור האכילה והשתייה.
<b>הוֹאִיל וְלֹא נִתְיַחֵד שִׁעְבּוּדוֹ</b>. מכיוון שבעל הבית עדיין לא נתן כסף לחנווני, אין זה נחשב שהפועלים אוכלים איסור מכספו.
<h3> כז</h3>
<b>מְחַלֵּק יֵינוֹ לָעָם וכו'</b>. בכפייה, ודורש תשלום גבוה.
<b>וְהִכָּנֵס תַּחְתַּי בְּאוֹצַר הַמֶּלֶךְ</b>. תקנה במקומי את היין שמחלק המלך לעם, ויהיה שלך ותשלם לי בעבורו, ובכך נמצא ישראל סוחר ביין המלך, ויש בכך הנאה מיין נסך.
<b>וּמַלְּטֵנִי מִן הָאוֹצָר</b>. שאין בכך סחורה מפורשת ביין נסך.
<h3> כח</h3>
<b>לְאָנְסוֹ</b>. בעל כורחו.
<b>הֲרֵי זֶה כְּמִי שֶׁשִּׁבְּרוֹ אוֹ שְׂרָפוֹ שֶׁחַיָּב לְשַׁלֵּם</b>. הגוי הזיק את היין וחייב לשלם כאילו איבדו בידיים (ראה הלכות חובל ומזיק ז,ו).
<h2>פרק יד</h2>
<h3> א</h3>
<b>שִׁעוּרָן בְּכַזַּיִת בֵּינוֹנִי</b>. כמות המאכל לחיוב עונש היא כגודלו של זית ממוצע.
<b>וּכְבָר בֵּאַרְנוּ</b>. הלכות איסורי ביאה א,ז; וראה גם הלכות סנהדרין יח,א.
<h3> ב</h3>
<b>וְאִם אָכַל כָּל שֶׁהוּא... מַכִּין אוֹתוֹ מַכַּת מַרְדּוּת</b>. מלקות מדברי חכמים (וראה גם לעיל ג,ו).
<h3> ג</h3>
<b>חוּץ מִשֶּׁל בֵּין הַשִּׁנַּיִם</b>. מה שנתקע בשיניים אינו נחשב חלק משיעור כזית.
<b>מַה שֶּׁל בֵּין הַחֲנִיכַיִם</b>. שנמצא על החיך ולא בלעו.
<b>וְחָזַר וְאָכַל אוֹתוֹ הַחֲצִי זַיִת... חַיָּב</b>. שנחשב שאכל כזית שלם.
<h3> ד</h3>
<b>אוֹ פִּגּוּל וְנוֹתָר</b>. שחייבים על אכילתם כרת (להגדרתם ראה הלכות פסולי המוקדשין יג,א-ג).
<b>וְנִתְמַעֵט</b>. התכווץ.
<b>וְנִתְפַּח חַיָּבִין עָלָיו כָּרֵת אוֹ מַלְקוּת</b>. התנפח, וכך חזר לגודל שהיה בו בתחילה.
<h3> ה</h3>
<b>כְּבָר בֵּאַרְנוּ</b>. לעיל ד,טז-יז.
<b>וְאִסּוּרֵי נָזִיר כְּמוֹ שֶׁיִּתְבָּאֲרוּ בִּמְקוֹמָן</b>. הלכות נזירות פרק ג.
<b>חֲמִשָּׁה מִינֵי תְּבוּאָה</b>. חמשת מיני דגן: חיטה, שעורה, כוסמת, שיבולת שועל, שיפון.
<b>כֻּלָּן מִצְטָרְפִים</b>. ראה עוד הלכות ביכורים ז,ד.
<b>בֵּין לְאִסּוּר חָמֵץ בְּפֶסַח וכו'</b>. שכולם אסורים באכילה בכזית (ראה לעיל י,כג-כד).
<h3> ו</h3>
<b>שֶׁכָּל הַחַיָּב בִּתְרוּמָה וּמַעַשְׂרוֹת</b>. ראה הכלל הלכות תרומות ב,א.
<b>מִצְטָרֵף לְכַזַּיִת בְּטֶבֶל</b>. להתחייב על אכילתו (ראה לעיל י,יט).
<b>כְּמוֹ שֶׁבֵּאַרְנוּ</b>. לעיל ד,יז.
<h3> ז</h3>
<b>הָאוֹכֵל אֲכִילָה גְּדוֹלָה</b>. שיש בה כמה שיעורי כזית.
<b>אֵין מְחַיְּבִין אוֹתוֹ וכו'</b>. לדוגמאות דומות ראה הלכות כלאיים י,ל, הלכות נזירות ה,י.
<h3> ח</h3>
<b>כַּשְּׂעוֹרָה אוֹ כַּחַרְדָּל</b>. כגודל גרעין שעורה או חרדל, שהם קטנים מכזית בהרבה.
<b>אִם שָׁהָה מִתְּחִלָּה וְעַד סוֹף כְּדֵי אֲכִילַת שָׁלֹשׁ בֵּיצִים</b>. אם הזמן שמתחילת האכילה ועד סופה היה כזמן שבו אוכלים לחם בגודל של שלוש ביצים (לדוגמה נוספת ראה הלכות שביתת עשור ב,ד).
<b>מִכְּדֵי אֲכִילַת פְּרָס</b>. זמן אכילת חצי כיכר לחם, ששיעורו שלוש ביצים.
<h3> ט</h3>
<b>רְבִיעִית</b>. הלוג.
<b>סְתָם יֵינָם</b>. יין של גויים, ראה הגדרתו לעיל יא,ג.
<b>שֶׁהִמְחָה</b>. ריכך אוכל מוצק והפכו לנוזל.
<b>כְּדֵי שְׁתִיַּת רְבִיעִית</b>. לדוגמה נוספת ראה הלכות שביתת עשור ב,ד.
<h3> י</h3>
<b>אֵינוֹ חַיָּב עֲלֵיהֶן עַד שֶׁיֹּאכַל אוֹתָן דֶּרֶךְ הֲנָאָה</b>. שאוכל אותם בדרך הרגילה (ראה גם הלכות יסודי התורה ה,ח; וראה הרחבות: ‘כשרות תרופות').
<b>הוֹצִיא אִסּוּר אֲכִילָתָן וכו'</b>. האיסור נכתב בתורה לא בלשון אכילה.
<b>בִּלְשׁוֹן בִּשּׁוּל</b>. באיסור בשר וחלב: “לא תבשל גדי בחלב אמו” (שמות כג,יט).
<b>וּבִלְשׁוֹן הֶקְדֵּשׁ</b>. באיסור כלאי הכרם: “פן תקדש המלאה” (דברים כב,ט).
<h3> יב</h3>
<b>כְּמִתְעַסֵּק</b>. מבלי משים, בלי כוונה לאכילה.
<b>אִם נִתְכַּוֵּן</b>. ליהנות מן האיסור.
<h3> יג</h3>
<b>מֻתָּר מִפְּנֵי סַכָּנַת נְפָשׁוֹת</b>. שפיקוח נפש דוחה כל איסורי התורה חוץ מעבודה זרה וגילוי עריות ושפיכות דמים (הלכות יסודי התורה ה,ו).
<h3> יד</h3>
<b>עֻבָּרָה שֶׁהֵרִיחָה וכו'</b>. אישה בהריון, שיש סכנה בכך שתתאווה למאכל ולא תאכל ממנו (ראה גם הלכות שביתת עשור ב,ט).
<b>מַאֲכִילִין אוֹתָהּ מִן הַמָּרָק</b>. מהנוזל שבו התבשל המאכל, ולא מן האיסור עצמו.
<b>פָּחוֹת מִכַּשִּׁעוּר</b>. חתיכות פחותות מכזית מהמאכל עצמו.
<h3> טו</h3>
<b>שֶׁמְּעַרְעֲרִין אֶת הַנֶּפֶשׁ</b>. שמעוררים את התאווה.
<h3> טז</h3>
<b>עַד שֶׁיֵּאוֹרוּ עֵינָיו</b>. והוא סימן שהתאושש.
<b>הַקַּל הַקַּל תְּחִלָּה</b>. מן האיסור הקל תחילה, כמוסבר בהלכה הבאה.
<b>הֶחָמוּר</b>. מן האיסור החמור.
<b>שֶׁאֲחָזוֹ בֻּלְמוֹס</b>. תקף אותו רעב מסוכן (ראה גם הלכות שביתת עשור ב,ט).
<h3> יז</h3>
<b>מַאֲכִילִין אוֹתוֹ נְבֵלָה תְּחִלָּה</b>. שאיסורה קל יותר מאיסור טבל ועונשה מלקות (לעיל ד,א).
<b>שֶׁהַטֶּבֶל בְּמִיתָה</b>. חייבים על אכילתו מיתה בידי שמים (לעיל י,יט).
<b>וּסְפִיחֵי שְׁבִיעִית</b>. גידולים שגדלו מאליהם בשנה השביעית, ואסרו חכמים לאכלם.
<b>כְּמוֹ שֶׁיִּתְבָּאֵר בְּהִלְכוֹת שְׁמִטָּה וְיוֹבֵל</b>. שמיטה ד,ב.
<b>וּשְׁבִיעִית</b>. פירות שביעית לאחר זמן ביעורם שאסורים באכילה באיסור עשה (שם ז,א-ג).
<b>לְתַקֵּן הַטֶּבֶל</b>. להפריש ממנו תרומות ומעשרות.
<h3> יח</h3>
<b>כְּבָר בֵּאַרְנוּ</b>. הלכות איסורי ביאה יז,ח.
<b>בָּאִין כְּאַחַת</b>. ששני האיסורים חלו בו זמנית (לדוגמאות ראה לעיל ב,א, ה,ה, הלכות מעשה הקרבנות יא,ט).
<b>אִסּוּר מוֹסִיף</b>. שיש באיסור הנוסף תוספת של חומרה על פני האיסור הראשון (לדוגמאות ראה הלכות איסורי ביאה יז,ח, הלכות תרומות י,כה).
<b>אִסּוּר כּוֹלֵל</b>. שהאיסור חל על דברים נוספים המותרים, ובכללם הדבר האסור (לדוגמאות ראה לעיל ז,ב, ח,ו).
<b>מִשּׁוּם אוֹכֵל חֵלֶב</b>. לעיל ז,א.
<b>מִשּׁוּם אוֹכֵל נוֹתָר</b>. הלכות פסולי המוקדשין יג,ג.
<b>וּמִשּׁוּם אוֹכֵל בְּיוֹם הַכִּפּוּרִים</b>. הלכות שביתת עשור ב,א-ב.
<b>וּמִשּׁוּם טָמֵא שֶׁאָכַל קֹדֶשׁ</b>. הלכות פסולי המוקדשין יח,יג
<b>וּמִשּׁוּם שֶׁנֶּהֱנָה מִן הַקֹּדֶשׁ וּמָעַל</b>. הלכות מעילה ג,א.
<h3> יט</h3>
<b>וּמִתּוֹךְ שֶׁנּוֹסַף בּוֹ אִסּוּר הֲנָיָה</b>. ‘איסור מוסיף'.
<b>נוֹסַף עָלָיו אִסּוּר קָדָשִׁים</b>. יכול לחול עליו איסור קדשים.
<b>מֻתָּר לַגָּבֹהַּ</b>. שאפשר להקריבו למזבח.
<b>נוֹתָר</b>. שעבר היתר זמן אכילתו.
<b>מִתּוֹךְ שֶׁנּוֹסַף בּוֹ אִסּוּר לַגָּבֹהַּ</b>. ‘איסור מוסיף'.
<b>נֶאֱסַר לַהֶדְיוֹט</b>. חל עליו איסור נותר.
<b>וְהָאוֹכֵל הַזֶּה</b>. האדם האוכל, בזמן שהיה טהור.
<b>נִטְמָא נֶאֱסַר אַף בִּבְשָׂרָהּ</b>. אם נטמא אסור לאכול בשר קודש, ובכלל זה החלב, והוא ‘איסור כולל'.
<b>כָּלַל כָּל הָאֳכָלִים</b>. שהרי כל דבר אסור באכילה ביום הכיפורים.
<b>וּמִתּוֹךְ שֶׁנֶּאֱסַר אַף בְּחֻלִּין נוֹסַף אִסּוּרוֹ בְּחֵלֶב זֶה</b>. שהוא ‘איסור כולל',<br>             <br>            חל עליו איסור נוסף של אכילה ביום הכיפורים.
<h2>פרק טו</h2>
<h3> א</h3>
<b>מִין בְּשֶׁאֵינוֹ מִינוֹ</b>. תערובת של שני מינים שונים (להרחבת ההגדרה מה נחשב מין במינו ראה לקמן טז,יד-טו).
<b>בְּנוֹתֵן טַעַם</b>. אם הדבר האסור אינו נותן טעם בדבר המותר, התערובת מותרת.
<b>שֶׁאִי אֶפְשָׁר לַעֲמֹד עַל טַעְמוֹ</b>. אי אפשר לזהות את טעם האיסור.
<b>יִבְטַל בְּרֹב</b>. ואם רוב התערובת של היתר, התערובת כולה מותרת.
<h3> ב</h3>
<b>חֵלֶב הַכְּלָיוֹת</b>. שכבת שומן המקיפה את הכליות ואסורה באכילה (לעיל ז,ה).
<b>מַמָּשׁוֹ</b>. ממשות מהחלב, כמבואר בהלכה הבאה.
<h3> ג</h3>
<b>כַּזַּיִת בְּכָל שָׁלֹשׁ בֵּיצִים</b>. שכמות החלב בתערובת היא ביחס של כזית חלב לכל שלוש ביצים של התערובת (וזהו גם שיעור הזמן שבו מצטרף האיסור להתחייב על אכילתו לעיל יד,ח; וראה הלכות חמץ ומצה א,ו).
<b>מַכַּת מַרְדּוּת מִדִּבְרֵיהֶם</b>. מלקות מדברי חכמים.
<h3> ד</h3>
<b>לְחֵלֶב הָאַלְיָה</b>. וחלב האליה מותר באכילה (לעיל ז,ה).
<b>נָפַל חֵלֶב כְּלָיוֹת לְחֵלֶב הָאַלְיָה</b>. וזוהי תערובת של מין במינו שבטלה ברוב (לעיל ה”א).
<b>כִּשְׁנַיִם</b>. פי שנים, ולאו דווקא כפול אלא די ברוב (מער”ק).
<b>מֵעֹצֶם מִעוּטוֹ</b>. מחמת כמותו המזערית.
<b>שֶׁעֵינוֹ עוֹמֶדֶת</b>. ניכר במראהו ואפשר להבחין בו.
<b>כְּמוֹ שֶׁיִּתְבָּאֵר</b>. לקמן פרק טז.
<h3> ה</h3>
<b>בְּשִׁעוּר שֶׁנָּתְנוּ חֲכָמִים וכו'</b>. ויתבאר לקמן הי”ג ואילך.
<h3> ו</h3>
<b>מִיֵּין נֶסֶךְ</b>. יין שנתנסך לעבודה זרה (ראה הגדרתו לעיל יא,א).
<b>מִטֶּבֶל</b>. תבואה שלא הופרשו ממנה תרומות ומעשרות.
<b>שֶׁהֲרֵי אֶפְשָׁר לְתַקְּנוֹ</b>. אפשר להפריש ממנו תרומות ומעשרות גם לאחר שהתערב.
<h3> ז</h3>
<b>כְּמוֹ שֶׁיִּתְבָּאֵר</b>. לקמן טז,כח.
<b>כְּמוֹ שֶׁיִּתְבָּאֵר בִּמְקוֹמוֹ</b>. הלכות מעשר ח,ב.
<h3> ח</h3>
<b>פֵּרוֹת שְׁבִיעִית</b>. פירות שגדלו בשנת השמיטה, וחלה עליהם קדושה וצריך לאכלם בהגבלות מסוימות.
<b>אַף עַל פִּי שֶׁאִם נִתְעָרְבוּ בְּמִינָן בְּכָל שֶׁהוּא וכו'</b>. שיעור ביטולם של פירות שביעית בתערובת שונה מכללי הביטול שנאמרו כאן, שהם אוסרים במינם בכל שהוא ולא בשישים (הלכות שמיטה ז,כב).
<b>אֵינָן בִּכְלַל אִסּוּרֵי תּוֹרָה שֶׁאֵין אוֹתָהּ הַתַּעֲרֹבֶת אֲסוּרָה וכו'</b>. השינוי נובע מכך שלא מדובר באיסור אכילה, אלא על חיוב לאכלה בקדושה.
<b>כְּמוֹ שֶׁיִּתְבָּאֵר בִּמְקוֹמוֹ</b>. שם ה,א.
<h3> ט</h3>
<b>כְּמוֹ שֶׁבֵּאַרְנוּ</b>. הלכות חמץ ומצה א,ה.
<h3> י</h3>
<b>לִתְבוּאָה חֲדָשָׁה</b>. תבואה של שנה זו, ואסורה באכילה קודם הקרבת קרבן העומר (לפירוט הדין ראה לעיל י,ב-ה).
<b>בִּישָׁנָה</b>. תבואה משנה שעברה.
<b>יֵשׁ לָהּ מַתִּירִין</b>. יש דרך שבה יהיה היתר לתבואה החדשה.
<b>מֻקְצֶה</b>. מאכלים שלא היו מיועדים לאכילה מערב יום טוב, ואסור לאכלם ביום טוב (הלכות יום טוב א,יז-יח).
<b>וְנוֹלָד</b>. כגון ביצה שנולדה ביום טוב ואסורה באכילה ביום טוב (ראה שם א,יט-כ).
<b>שֶׁהֲרֵי יֵשׁ לו דֶּרֶךְ שֶׁיֻּתַּר בָּהּ</b>. שמוקצה ונולד מותרים באכילה לאחר יום טוב.
<b>כְּגוֹן הֶקְדֵּשׁ וּמַעֲשֵׂר שֵׁנִי</b>. הקדש מותר לאחר פדיון (הלכות ערכין וחרמין ז,א), ולמעשר שני שנתערב בירושלים יש היתר על ידי אכילת התערובת בירושלים, ואם נתערב מחוץ לירושלים, אפשר לפדותו או להביאו לירושלים ולאכלו שם (הלכות מעשר שני ו,יד).
<b>וְכַיּוֹצֵא בָּהֶן</b>. לדוגמאות נוספות ראה הלכות יום טוב א,כ, הלכות נדרים ה,יב, הלכות ביכורים ד,טו.
<h3> יא</h3>
<b>הָעָרְלָה</b>. פירות האילן בשלוש השנים הראשונות לנטיעתו (לעיל י,ט).
<b>וְכִלְאֵי הַכֶּרֶם</b>. תבואה או ירקות שגדלו עם הגפן (לעיל י,ו).
<b>ׁשֶאֵין בָּהֶן דֶּרֶךְ הֶתֵּר לְכָל אָדָם</b>. תרומה מותרת לכהן אך לא לאדם זר, ולכן אינה מוגדרת כדבר שיש לו מתירים.
<h3> יב</h3>
<b>בְּנוֹתֵן טַעַם כְּמוֹ שֶׁבֵּאַרְנוּ</b>. לעיל ה”ו.
<b>וְאַל תִּתְמַהּ עַל חָמֵץ בְּפֶסַח</b>. שאף אם נתערב בשאינו מינו, תערובתו אסורה בכל שהוא.
<b>שֶׁהַתּוֹרָה אָסְרָה כָּל מַחְמֶצֶת</b>. ופירשו חכמים שמחמצת היא תערובת חמץ (ראה הלכות חמץ ומצה א,ו), ולמדו מפסוק זה שיש איסור בכל שאר תערובות איסור. ומשום שאיסור התערובת בשאר איסורים נלמד מחמץ, החמירו בתערובתו יותר מבתערובת שאר איסורים.
<b>כְּמוֹ שֶׁבֵּאַרְנוּ</b>. לעיל ה”ט.
<h3> יג</h3>
<b>הַשִּׁעוּרִין שֶׁנָּתְנוּ חֲכָמִים</b>. לכך שדבר בטל בעוצם מיעוטו (ראה לעיל הל' ד-ה).
<b>הַתְּרוּמָה... וְהַבִּכּוּרִים</b>. שהתערבו בתבואת חולין.
<b>עוֹלִין בְּאֶחָד וּמֵאָה</b>. בטלים בתערובת ביחס זה (ראה גם הלכות תרומות יג,א, טו,כא).
<b>וְצָרִיךְ לְהָרִים</b>. להפריש מתוך התערובת את שיעור מתנות הכהונה השייכות לכהנים (ראה לקמן הט”ו).
<b>וּמִצְטָרְפִין זֶה עִם זֶה</b>. על אף שמדובר בסוגי איסור שונים, כגון תערובת תרומה וחלה שנפלה לחולין, הם מצטרפים יחד לאסור את התערובת.
<b>לֶחֶם הַפָּנִים</b>. לחם המונח על השולחן בבית המקדש (הלכות תמידין ומוספין ה,א). ודווקא לחם הפנים שנטמא מתבטל במאה, אבל לחם הפנים טהור שהתערב בחולין, אינו מתבטל במאה (ראה הלכות פסולי המוקדשין ו,כג-כד).
<b>סְאָה אַחַת כְּנֶגֶד סְאָה שֶׁנָּפְלָה</b>. שהרי בתערובת ישנה בוודאות סאה אחת ממתנות כהונה השייכת לכהנים (ראה לקמן הט”ו).
<b>מְדֻמָּע</b>. תערובת של חולין ותרומה (לפירוט דינו ראה הלכות תרומות פרקים יג-טו).
<h3> יד</h3>
<b>הָעָרְלָה וְכִלְאֵי הַכֶּרֶם</b>. והם אסורים בהנאה (לעיל י,ט).
<b>וְאֵינוֹ צָרִיךְ לְהָרִים</b>. את חלק האיסור הנמצא בתערובת.
<h3> טו</h3>
<b>מָמוֹן כֹּהֲנִים</b>. ואסור לגזול את השייך להם.
<b>שֶׁאֵין הַכֹּהֲנִים מַקְפִּידִין עָלֶיהָ</b>. להפסיד תרומות פעוטות ערך כאלו, שערכן נמוך מאוד (ראה גם הלכות תרומות יג,א; לדוגמה נוספת ראה שם ג,ג).
<b>הַכְּלִיסִין</b>. תאנים גרועות.
<h3> טז</h3>
<b>אֲסוּרִין בַּהֲנָיָה</b>. ולא רק באכילה, ולכן החמירו חכמים לאסור את התערובת ביחס כפול.
<b>תְּרוּמַת מַעֲשֵׂר</b>. עשירית שמפריש הלוי מן המעשר שקיבל ונותן לכהן.
<b>וּמְקַדֶּשֶׁת</b>. אוסרת.
<h3> יז</h3>
<b>שְׁאָר אִסּוּרִין שֶׁבַּתּוֹרָה כֻּלָּן</b>. שהתערבו בדבר מותר, מין במינו.
<b>כַּשְּׂעוֹרָה חֵלֶב</b>. חלב בכמות של גרעין שעורה.
<b>כְּמוֹ שֶׁבֵּאַרְנוּ</b>. לעיל ח,א.
<b>הוֹאִיל וְגִיד הַנָּשֶׁה בְּרִיָּה בִּפְנֵי עַצְמָהּ</b>. וברייה שלמה חמורה יותר משאר דברים המתערבים (ראה גם לעיל ח,ב).
<b>וְהַגִּיד עַצְמוֹ אֵין מְשַׁעֲרִין בּוֹ וְאֵינוֹ אוֹסֵר וכו'</b>. גיד הנשה בעצמו אינו נכלל בשיעור השישים להתיר, וכן אינו נכלל יחד עם השומן לאסור מפני שאין בו טעם (ראה גם לקמן טז,ו).
<h3> יח</h3>
<b>כְּחָל</b>. עטין הבהמה.
<b>בְּשִׁשִּׁים</b>. והכחל עצמו אסור באכילה (לעיל ט,יג).
<b>וּכְחָל מִן הַמִּנְיָן</b>. הכחל נכלל בשיעור השישים למרות שהוא עצמו אסור.
<b>כְּמוֹ שֶׁבֵּאַרְנוּ</b>. לעיל ט,יב-יג.
<h3> יט</h3>
<b>בֵּיצָה שֶׁנִּמְצָא בָּהּ אֶפְרוֹחַ</b>. שהתחיל להתרקם<br>             <br>            בה, וביצה זו אסורה באכילה (לעיל ג,ח).
<b>שֶׁנִּשְׁלְקָה עִם בֵּיצִים הַמֻּתָּרוֹת</b>. וכתוצאה מהבישול נפלט טעם מהאפרוח לשאר הביצים.
<b>מִפְּנֵי שֶׁהִיא בְּרִיָּה בִּפְנֵי עַצְמָהּ וכו'</b>. וחכמים החמירו במקרה זה.
<h3> כ</h3>
<b>לֹא אָסְרָה אוֹתָן</b>. שטעם ביצים אינו אוסר, שהוא כמים.
<b>טָרַף אֵלּוּ עִם אֵלּוּ</b>. שבר את הביצים וערבבן יחד.
<b>אוֹ שֶׁנִּתְעָרְבָה בֵּיצַת עוֹף טָמֵא וכו'</b>. באופן שאי אפשר להבחין ולהוציא את הביצה האסורה.
<h3> כא</h3>
<b>שֶׁהֲרֵי הַמּוּרָם מֵאֵיל נָזִיר וְהוּא הַזְּרוֹעַ וכו'</b>. הזרוע שמורמת מאיל הנזיר וניתנת לכהן, מותרת באכילה לכהנים בלבד  (ראה הלכות מעשה הקרבנות ט,ט-יב), ואינה אוסרת את שאר בשר הזבח באכילה לבעלים, אף על פי שהיא מתבשלת עמו.
<h3> כב</h3>
<b>רוֹאִין אֶת חֵלֶב הָאַלְיָה וְאֶת הַגְּרִיסִין כְּאִלּוּ הֵן גּוּף אֶחָד</b>. על אף שאין הם מין אחד, מצטרפים לתערובת היתר המבטלת את חלב הכליות.
<b>אִי אֶפְשָׁר כָּאן לַעֲמֹד עַל הַטַּעַם</b>. אי אפשר לזהות את טעם האיסור מפני שטעם חלב האליה והכליות זהה ולכן משערים בשישים כדין מין במינו.
<h3> כג</h3>
<b>וְהוּא הַדִּין לִתְרוּמוֹת וכו'</b>. כשנתערבו מין במינו ודבר אחר.
<h3> כד</h3>
<b>וּבְמַה שֶּׁבָּלְעָה קְדֵרָה מֵאַחַר שֶׁנָּפַל הָאִסּוּר</b>. המאכל שנבלע בדפנות הסיר בשעת הבישול מרגע שנפל האיסור לתוכו.
<b>לְפִי אֻמְדַּן הַדַּעַת</b>. בקירוב.
<b>בְּצִמְצוּם</b>. במדויק.
<h3> כה</h3>
<b>לְבַטֵּל אִסּוּרִין שֶׁל תּוֹרָה לְכַתְּחִלָּה</b>. לגרום לאיסור להתבטל בתערובת (לדוגמאות נוספות ראה לקמן טז,יב, הלכות תרומות יג,י).
<h3> כו</h3>
<b>כְּדֵי שֶׁתַּעֲלֶה</b>. שיתבטל האיסור והתערובת תותר באכילה.
<b>הַכֹּל מֻתָּר</b>. לאחרים.
<h3> כז</h3>
<b>חָלָב שֶׁנָּפַל לִקְדֵרָה שֶׁיֵּשׁ בָּהּ בְּשַׂר עוֹף</b>. שתערובתם אסורה מדברי חכמים (לעיל ט,ד).
<h3> כח</h3>
<b>כְּבָר בֵּאַרְנוּ</b>. לעיל ה”א.
<b>אִם פָּגַם זֶה הָאָסוּר לַמֻּתָּר וְהִפְסִיד טַעְמוֹ</b>. קלקל טעם הדבר האסור את טעם הדבר המותר.
<h3> כט</h3>
<b>הַכֹּהֵן</b>. המותר באכילת תרומה.
<b>מְדֻמָּע</b>. תערובת אסורה של חולין ותרומה.
<b>וּבְהִלְכוֹת תְּרוּמוֹת יִתְבָּאֵר דִּין הַמְדֻמָּע</b>. הלכות תרומות פרקים יג-טו.
<h3> ל</h3>
<b>כְּמוֹ שֶׁבֵּאַרְנוּ</b>. לעיל הכ”ח.
<h3> לב</h3>
<b>שֶׁצָּלָה אוֹתוֹ בְּחֶלְבּוֹ</b>. מבלי להוציא את החלב האסור.
<b>חֵלֶב כְּלָיוֹת... חֵלֶב קֶרֶב</b>. חלבים האסורים באכילה (לעיל ז,ה).
<b>קוֹלֵף וְאוֹכֵל עַד שֶׁמַּגִּיעַ לַחֵלֶב</b>. שמכיוון שהגדי כחוש, אין חלבו נותן טעם ואינו אוסר את בשרו באכילה.
<b>קוֹלֵף וְאוֹכֵל</b>. למרות שהגיד עצמו אסור באכילה (לעיל ח,א), מכיוון שאינו נותן טעם, אינו אוסר את הירך.
<b>וְלֹא הֵסִיר מִמֶּנָּה לֹא חוּטִין וְלֹא קְרוּמוֹת הָאֲסוּרוֹת</b>. שאסורים משום דם או חלב (ראה לעיל ז,י).
<h3> לג</h3>
<b>שֶׁהָרֵיחַ</b>. ריח המאכלים המתפשט בחלל התנור.
<b>עַצְמוֹ שֶׁל אִסּוּר</b>. ממשות מהאיסור.
<h3> לד</h3>
<b>בְּשַׂר נְבֵלָה מָלִיחַ</b>. שיש עליו מלח.
<b>שֶׁתַּמְצִית הַנְּבֵלָה נִבְלַעַת בְּגוּף בְּשַׂר הַשְּׁחוּטָה</b>. שכוח המלח גורם לבשר הנבלה לפלוט איסור (ראה לעיל ט,יח).
<b>תָּפֵל</b>. שאינו מלוח.
<b>מִפְּנֵי צִירוֹ</b>. שהדג הטהור בולע מן הציר השומני הנפלט מן הדג הטמא מחמת המליחה.
<b>שֶׁהַתָּפֵל בּוֹלֵעַ מִן הַמָּלִיחַ</b>. והמליח אינו בולע מן התפל.
<b>שֶׁכְּבָשׁוֹ</b>. במלח או בחומץ או בדבר אחר.
<h2>פרק טז</h2>
<h3> א</h3>
<b>מְחַמֵּץ</b>. גורם לתגובת חימוץ.
<b>מְחַמֵּץ אוֹ מְתַבֵּל וכו'</b>. ראה גם הלכות תרומות טו,ד.
<b>אוֹ דָּבָר חָשׁוּב כְּשֶׁהוּא עוֹמֵד כְּמוֹת שֶׁהוּא וכו'</b>. שאותם הדברים עומדים בפני עצמם ואינם מעורבים עם היתר.
<h3> ב</h3>
<b>מְדֻמַּעַת</b>. תערובת של חולין ותרומה (לפירוט דינה ראה הלכות תרומות פרקים יג-טו).
<b>שְׂאֹר שֶׁל כִּלְאֵי הַכֶּרֶם</b>. חומר מחמיץ שהופק מתבואה שגדלה יחד עם גפן.
<b>הַכֹּל אָסוּר בַּהֲנָיָה</b>. כדין כלאי הכרם וערלה (ראה לעיל י,ו, י,ט).
<h3> ג</h3>
<b>פֶּרֶךְ... בָּדָן</b>. שמות מקומות.
<b>סְתוּמוֹת</b>. סגורות.
<b>וְחֻלְפוֹת תְּרָדִין</b>. עלי תרד הגדלים משורשי התרד לאחר גזיזתו.
<b>וְקֻלְסֵי אֶכְרוּב</b>. כרובים גדולים.
<b>וְכִכָּרוֹת שֶׁל בַּעַל הַבַּיִת</b>. לחם הנאפה בבית ולא במאפייה.
<h3> ה</h3>
<b>מִתְכַּבֵּד בָּהּ לִפְנֵי הָאוֹרְחִין</b>. מגיש אותה כדבר מכובד לאורחים.
<b>עַד שֶׁיַּגְבִּיהַּ אוֹתָהּ חֲתִיכָה וְאַחַר כָּךְ יְשַׁעֵר הַשְּׁאָר בְּשִׁשִּׁים</b>. יוציא את החתיכה האסורה, וישער אם יש בשאר שישים כנגד הטעם שנפלט מן החתיכה.
<h3> ו</h3>
<b>וְהוּא הַדִּין בַּחֲתִיכָה שֶׁל בָּשָׂר בְּחָלָב</b>. האסורה בהנאה מן התורה (ראה לעיל ט,א), ועל אף שאין איסורה נובע מעצם החתיכה אלא מהחלב הבלוע בה, אוסרת בכל שהוא.
<b>חֻלִּין שֶׁנִּשְׁחֲטוּ בָּעֲזָרָה</b>. בהמה שלא הוקדשה שנשחטה בעזרה שבמקדש ואסורה בהנאה מדברי חכמים.
<b>כְּמוֹ שֶׁיִּתְבָּאֵר בְּהִלְכוֹת שְׁחִיטָה</b>. ב,ב-ג.
<b>שֶׁאֵין בַּגִּידִים בְּנוֹתֵן טַעַם</b>. מחמת היותו חסר טעם אין בגיד עצמו כוח לאסור (ראה הכלל לעיל טו,יז).
<b>מִפְּנֵי שֶׁהוּא בְּרִיָּה בִּפְנֵי עַצְמָהּ</b>. ראה<br>             <br>            גם לעיל<br>             <br>            טו,יז.
<h3> ז</h3>
<b>שׁוֹר הַנִּסְקָל וכו'</b>. כל אלו אסורים בהנאה ולפיכך אוסרים את כל התערובת בהנאה.
<b>אַף עַל פִּי שֶׁדַּרְכָּן לִמָּנוֹת</b>. ויש להם מעט חשיבות, בכל זאת עולים בשיעורם.
<b>שֶׁדַּרְכָּן לִמָּנוֹת</b>. להיספר.
<h3> ח</h3>
<b>הַכֹּל מֻתָּר</b>. שבטלים במאתיים (לעיל טו,יד).
<h3> ט</h3>
<b>שֶׁכָּל אִסּוּרִין הָאֵלּוּ</b>. שפורטו לעיל, שאוסרים תערובתם בכל שהוא.
<h3> י</h3>
<b>נָפַל רִמּוֹן אֶחָד מִן הַתַּעֲרֹבֶת הַזֹּאת</b>. של רימון בדן של איסור שהתערב ברימונים של היתר (לעיל ה”ד).
<b>לֹא נֶאֱמַר בָּטֵל בְּרֹב אֶלָּא לְהַתִּיר סְפֵק סְפֵקוֹ</b>. שבתערובת הראשונה יש ודאי איסור, ובתערובת השנייה יש ספק איסור, ובתערובת השלישית ספק כפול, ובמקרה זה אף דבר האוסר בכל שהוא מתבטל.
<h3> יא</h3>
<b>נִתְפַּצְּעוּ אֱגוֹזִים וכו'</b>. במקרים המפורטים להלן הדבר החשוב אינו שלם, ולכן הוא מאבד את חשיבותו ואינו אוסר בכל שהוא (וראה גם הלכות תרומות טו,א).
<b>שֶׁנִּדּוֹכָה</b>. נמעכה או נחתכה לחתיכות דקות.
<b>וְנַעֲשָׂה הַכֹּל כָּמוֹהָ</b>. שכל החתיכות נמעכו ואין חתיכת הנבלה ניכרת בתוכן.
<h3> יב</h3>
<b>כְּמוֹ שֶׁבֵּאַרְנוּ</b>. לעיל טו,כה.
<h3> יג</h3>
<b>אֲסוּרָה לְיִשְׂרָאֵל</b>. שהרי גם כלאי הכרם וגם תרומה אסורים לישראל.
<b>וּמֻתֶּרֶת לְכֹהֲנִים</b>. משום שהתרומה מותרת לכהנים, וכלאי הכרם הגם שאסורים אף לכהן, אין בהם שיעור חימוץ בפני עצמם, ומכיוון שהאיסור נגרם בצירוף התרומה וכלאי הכרם, הרי ‘זה וזה גורם' ומותר (ראה לקמן הכ”ד).
<h3> יד</h3>
<b>שֵׁמוֹת מִמִּין אֶחָד</b>. מינים שווים עם כינוי שונה.
<b>מִינִין מִשֵּׁם אֶחָד</b>. מינים שונים עם כינוי דומה.
<h3> טו</h3>
<b>כַּרְפַּס שֶׁל נְהָרוֹת וכו'</b>. מיני כרפס שמכונים על שם מקום גידולם.
<b>אֲפָר</b>. אחו.
<h3> טז</h3>
<b>אִם יֵשׁ בַּשְּׂאֹר כְּדֵי לְחַמֵּץ... הֲרֵי הַכֹּל אָסוּר</b>. כדין דבר שמחמץ או מתבל שאוסר בכל שהוא (לעיל ה”א), ואף על פי שבפועל לא חימצו ותיבלו.
<h3> יז</h3>
<b>הַתְּרוּמָה מַעֲלָה וכו'</b>. למרות שהיא עצמה אסורה לישראל ואינה מתבטלת, שהרי אין מאה כנגדה, היא מצטרפת להיתר שבתערובת לבטל איסור ערלה או כלאי הכרם, והתערובת מותרת באכילה לכהנים.
<h3> יח</h3>
<b>שֶׁנָּפְלוּ לְעֶשְׂרִים אֶלֶף שֶׁל חֻלִּין</b>. ונתבטל איסורן בתערובת.
<b>וְאַף עַל פִּי שֶׁמִּקְצָת הַמֵּאָה... עָרְלָה אוֹ כִּלְאֵי הַכֶּרֶם</b>. שמכיוון שנתבטל איסורם בתחילה, נעשו כחולין ומצטרפים לשאר ההיתר לבטל את התרומה.
<h3> כ</h3>
<b>בִּקְלִפֵּי עָרְלָה</b>. צבע המופק מקליפות פרי ערלה.
<b>יִשָּׂרֵף</b>. שאסור ליהנות אף מקליפות פירות ערלה (הלכות מעשר שני ונטע רבעי ט,יב).
<b>שֶׁהֲרֵי הֲנָאָתוֹ נִכֶּרֶת בָּהֶן</b>. שעל אף שאין בהם ממשות מהאיסור, הווייתם נבעה מהאיסור והדבר ניכר בהם, ולכן אסורים בהנאה.
<b>נִתְעָרְבוּ בַּאֲחֵרִים</b>. התבשיל או הפת.
<h3> כא</h3>
<b>מְלֹא הַסִּיט שֶׁצְּבָעוֹ בְּעָרְלָה</b>. חוט באורך שתי אצבעות שנצבע בערלה (ראה הלכות שבת ט,ז, פה”מ ערלה ג,ב, הלכות שבת יג,ד).
<b>סַמְמָנֵי עָרְלָה</b>. צבע שהופק מפירות ערלה.
<b>מֵי צֶבַע</b>. מים שמעורב בהם צבע שהופק מפירות ערלה.
<b>יִבְטַל בְּרֹב</b>. שאין כאן ממשות האיסור אלא רק מראהו.
<h3> כב</h3>
<b>יוּצַן</b>. ימתין שיתקרר.
<b>יָחֵם אוֹתוֹ</b>. יסיקו.
<b>שֶׁשֶּׁבַח עֲצֵי אִסּוּר בַּפַּת אוֹ בַּתַּבְשִׁיל</b>. עצי האיסור הועילו לתבשיל ואסרוהו (לדוגמאות נוספות ראה הלכות עבודה זרה ז,יג, הלכות חמץ ומצה ג,יא).
<b>שֶׁהֲרֵי עֲצֵי אִסּוּר הָלְכוּ לָהֶם</b>. שמכיוון שמקור החום ועיקרו הסתלק, אין זו הנאה ממשית מהאיסור.
<h3> כג</h3>
<b>הַיּוֹצֵר</b>. קדר.
<b>שֶׁהֲרֵי דָּבָר הָאָסוּר בַּהֲנָיָה וכו'</b>. שכלי החרס נוצרו בעזרת קליפות הערלה.
<h3> כד</h3>
<b>קְדֵרָה שֶׁבִּשֵּׁל אוֹתָהּ</b>. שבישל בתוכה תבשיל.
<b>בִּקְלִפֵּי עָרְלָה אוֹ בְּכִלְאֵי הַכֶּרֶם וּבַעֲצֵי הֶתֵּר</b>. בזה אחר זה.
<b>וְאַף עַל פִּי שֶׁזֶּה וָזֶה גּוֹרֵם וכו'</b>. על אף שבדרך כלל דבר אסור ודבר מותר הגורמים איסור, הדבר מותר (ראה הלכות עבודה זרה ז,יד, הלכות מעשר שני ונטע רבעי י,כא), דווקא כשגרמו זאת בבת אחת, אבל בזה אחר זה אסור.
<h3> כה</h3>
<b>שֶׁנִּתְעָרְבָה בִּנְטִיעוֹת</b>. שאין נטיעת הערלה ניכרת בין הנטיעות.
<b>וְהָיָה מִן הַדִּין שֶׁאוֹסְרִין לוֹ הַכֹּל</b>. מחשש שיבוא לערב לכתחילה נטיעת ערלה בנטיעות מותרות כדי לבטלה, ואין מבטלין איסור לכתחילה (ראה לעיל טו,כה).
<b>שֶׁהַדָּבָר חֲזָקָה</b>. ההנחה היא.
<b>שֶׁאֵין אָדָם אוֹסֵר כַּרְמוֹ בִּנְטִיעָה אַחַת</b>. ולא יבוא לטעת בה ערלה לכתחילה כדי לבטלה.
<h3> כו</h3>
<b>הַמַּעֲמִיד</b>. מגבן.
<b>בִּשְׂרַף פַּגֵּי עָרְלָה</b>. שרף היוצא מפירות ערלה שלא הבשילו.
<b>בְּקֵבַת תִּקְרֹבֶת עֲבוֹדָה זָרָה</b>. קיבה של בהמה שהוקרבה לשם עבודה זרה, ומעמידים גבינה בעורה.
<b>אַף עַל פִּי שֶׁהוּא מִין בְּשֶׁאֵינוֹ מִינוֹ</b>. על אף שלעיל ה”א נתבאר שהמחמץ והמתבל ודבר חשוב אוסרים בכל שהוא דווקא מין במינו, אבל מין בשאינו מינו בנותן טעם, שונה הדין בדבר המעמיד, האוסר בכל שהוא גם בשאינו מינו, משום שהוא הגורם להתהוות הדבר.
<b>שֶׁהֲרֵי הַדָּבָר הָאָסוּר וכו'</b>. ראה לעיל ג,יג.
<h3> כז</h3>
<b>וְהַמַּשְׁקִין שֶׁלָּהֶן יִקָּבְרוּ</b>. ראה גם הלכות פסולי המוקדשין יט,י.
<h3> כח</h3>
<b>כְּמוֹ שֶׁאָמַרְנוּ</b>. לעיל טו,ו-ז.
<b>מִצִּלְצוּל קָטָן</b>. כלי קטן.
<b>רִאשׁוֹן רִאשׁוֹן בָּטֵל</b>. כל טיפה שמקלחת אל בור היין בטלה ברגע שמתערבת בהיתר (לדוגמה נוספת ראה הלכות טומאת מת ב,יד).
<b>עֵרָה מִן הֶחָבִית וכו'</b>. מפני שהקילוח גדול ונשפך בבת אחת לא שייך לומר ‘ראשון ראשון בטל'.
<b>שֶׁהָעַמּוּד הַיּוֹרֵד</b>. הקילוח.
<h3> כט</h3>
<b>סְתָם יֵינָם</b>. יין של גויים שלא ידוע אם התנסך לעבודה זרה ואסור בהנאה<br>             <br>            (לעיל יא,ג).
<b>הֲרֵי זֶה אוֹסֵר בְּכָל שֶׁהוּא לִשְׁתִיָּה</b>. כדין יין נסך האוסר בכל שהוא, אך התירו לו ליהנות ממנו.
<b>וּמַשְׁלִיכוֹ לְיָם הַמֶּלַח</b>. זורק את המעות לים ויאבדו.
<h3> ל</h3>
<b>בְּמַיִם</b>. האסורים.
<b>וְהוּא שֶׁיּוּרַק מִצִּלְצוּל קָטָן</b>. ראה לעיל הכ”ח.
<b>כְּגוֹן שֶׁהָיוּ נֶעֱבָדִין</b>. שהשתחוו להם כעבודה זרה (הלכות עבודה זרה ח,ב).
<b>תִּקְרֹבֶת עֲבוֹדָה זָרָה</b>. שהקריבום לפני עבודה זרה (שם ז,ב).
<h3> לא</h3>
<b>קִיתוֹן</b>. כלי גדול.
<b>רוֹאִין אֶת יֵין הַהֶתֵּר כְּאִלּוּ אֵינוֹ</b>. על אף שלעיל טו,כב התבאר שמין במינו ודבר אחר שנתערבו, מצטרף הדבר שהוא מינו לדבר שאינו מינו ומתבטל האיסור, כל זה דווקא באיסורים הבטלים במינם בשישים ובאינם מינם בנותן טעם, אך משום שיין נסך אוסר במינו במשהו (לעיל טו,ו), אין כוח ביין ההיתר להצטרף למים ולבטלו.
<b>אִם רְאוּיִין לְבַטֵּל טַעַם אוֹתוֹ יֵין נֶסֶךְ</b>. כדין מין בשאינו מינו שבטל כשאינו נותן טעם.
<h3> לב</h3>
<b>יְדִיחֵן</b>. ישטוף במים.
<b>מְבֻקָּעוֹת</b>. סדוקות.
<b>בֵּין שֶׁהָיָה חָדָשׁ</b>. אף שהיין החדש דומה בטעמו לענבים, בכל אופן יש הבדל ביניהם ונחשב כמין בשאינו מינו ששיעורו בנותן טעם.
<h3> לג</h3>
<b>שֶׁהַיַּיִן פּוֹגֵם בְּטַעַם הַתְּאֵנִים</b>. והנותן טעם לפגם מותר (לעיל טו,כח).
<h3> לד</h3>
<b>יַחֲזֹר וְיִמְכְּרֵם לְיִשְׂרָאֵל</b>. וייכשל הישראל באכילת איסור.
<b>שֶׁלֹּא בִּפְנֵי יִשְׂרָאֵל</b>. שלא בנוכחות ישראל אחר, כדי שלא יקנה לחם זה מן הגוי.
<b>כְּמוֹ שֶׁיִּתְבָּאֵר</b>. לקמן יז,ט.
<b>וְלָמָּה אֵין בּוֹדְקִין אֶת הַחִטִּין בְּנוֹתֵן טַעַם</b>. כדין מין בשאינו מינו.
<h3> לה</h3>
<b>מְשַׁעֲרִין אוֹתוֹ בְּנוֹתֵן טַעַם</b>. כדין מין בשאינו מינו.
<h2>פרק יז</h2>
<h3> א</h3>
<b>בִּשֵּׁל בָּהּ מִין בָּשָׂר הַתַּבְשִׁיל אָסוּר</b>. כאשר אין שישים בתבשיל כנגד האיסור הבלוע בקדרה, אך כשיש שישים, התבשיל מותר כדין מין במינו (לעיל טו,ו).
<b>בִּשֵּׁל בָּהּ מִין אַחֵר בְּנוֹתֵן טַעַם</b>. כדין מין בשאינו מינו האוסר בנותן טעם (לדוגמה נוספת ראה לעיל ט,יא).
<h3> ב</h3>
<b>בַּת יוֹמָהּ</b>. שהתבשל בה איסור באותו היום.
<b>הוֹאִיל וַעֲדַיִן לֹא נִפְגַּם הַשֻּׁמָּן</b>. שלאחר שנפגם השומן הוא נותן טעם לפגם בתבשיל ואינו אוסר אותו (לעיל טו,כח).
<b>שׁוּעִין בַּאֲבָר</b>. מוחלקים בציפוי עופרת.
<b>שֶׁנִּשְׁתַּמְּשׁוּ בָּהֶן בְּחַמִּין</b>. ששמים בהם תבשיל חם שנבלע בדפנות הקדרה.
<b>מִיּוֹם שֵׁנִי וָהָלְאָה</b>. מלקיחתן מן הגוי.
<b>הַתַּבְשִׁיל מֻתָּר</b>. בדיעבד, משום שאין הקדרה בת יומה.
<h3> ג</h3>
<b>וְקִיתוֹנוֹת</b>. כלי שתייה.
<b>מְדִיחָן</b>. שוטף את הלכלוך במים.
<b>עַל יְדֵי חַמִּין</b>. במים או תבשיל שהורתח על גבי האש.
<b>יוֹרוֹת</b>. סירים.
<b>וְקֻמְקְמוּסִין</b>. קומקומים.
<b>וּמְחַמְּמֵי חַמִּין</b>. כלים שמחממים בהם מים או תבשיל.
<b>עַל יְדֵי הָאוּר</b>. שימוש ישיר על האש, כצלייה וכדומה.
<b>וְאַסְכְּלָאוֹת</b>. רשתות מתכת שצולים עליהן בשר.
<b>עַד שֶׁתִּנְשַׁר קְלִפָּתָן</b>. שתיפול השכבה החיצונית של כלים אלו.
<h3> ד</h3>
<b>יוֹרָה קְטַנָּה</b>. הקדרה שיש בה בליעת איסור.
<b>וְאִם הָיְתָה יוֹרָה גְּדוֹלָה</b>. שאינה יכולה להיכנס ביורה אחרת (ראה גם הלכות חמץ ומצה ה,כו).
<b>מַקִּיף עַל שְׂפָתָהּ בָּצֵק אוֹ טִיט</b>. יוצר המשך לדפנות היורה, כדי שיגיעו המים הרותחים גם לשפתה.
<b>כְּמוֹ שֶׁבֵּאַרְנוּ</b>. לעיל ה”ב.
<b>שֶׁבָּהֶן</b>. בכלים שאינם בני יומם.
<h3> ה</h3>
<b>אֵינוֹ לְעִנְיַן טֻמְאָה וְטָהֳרָה</b>. אין סיבתן משום טומאה וטהרה כשאר הטבילות.
<b>וּמִפִּי הַשְּׁמוּעָה</b>. מסורת.
<b>בְּטָהֳרָתוֹ מִידֵי גִּעוּלֵי גּוֹיִם</b>. בתהליך טהרה שלאחר לקיחת כלי מן הגוי.
<b>שֶׁאֵין לְךָ טֻמְאָה שֶׁאֵינָהּ עוֹלָה אֶלָּא עַל יְדֵי הָאֵשׁ</b>. אין טומאה שטהרתה תלויה בהעברה באש.
<b>וְטֻמְאַת מֵת בְּהַזָיָּה וּטְבִילָה</b>. טמא מת מזין עליו מי פרה אדומה, טובל, ובהערב השמש נטהר (ראה הכלל הלכות פרה יא,א).
<b>וְאֵין שָׁם אֵשׁ כְּלָל אֶלָּא לְעִנְיַן גִּעוּלֵי גּוֹיִם</b>. תפקיד האש הוא לפלוט את בליעת האיסור מתבשילי הגויים.
<b>הוֹסִיף לוֹ טָהֳרָה</b>. על ידי הטבלתו במים.
<b>לְהַתִּירוֹ מִגִּעוּלֵי גּוֹיִם</b>. לסיום תהליך טהרתו מגיעולי גויים.
<h3> ו</h3>
<b>הַנִּלְקָחִין מִן הַגּוֹיִם</b>. שנקנו מהם.
<b>כְּלֵי מַתָּכוֹת</b>. וכן כלי זכוכית (לעיל ה”ג) משום שדומים למתכת, שהרי ניתנים לתיקון על ידי התכה.
<b>מֵדִיחַ אוֹ מַרְתִּיחַ אוֹ מְלַבֵּן</b>. להוציא את בליעת האיסור מהכלים (כדלעיל ה”ג).
<b>כְּלֵי עֵץ אוֹ כְּלֵי אֲבָנִים</b>. כלים אלו אינם חייבים בטבילה משום שבפסוק שממנו למדו חיוב טבילה זו נזכרו רק כלי מתכות.
<b>כְּלֵי חֶרֶשׂ הַחֲדָשִׁים</b>. שלא השתמשו בהם הגויים.
<h3> ז</h3>
<b>שֶׁהָיְתָה יָפָה</b>. ללא פגימות.
<b>וְרָצָה לֶאֱכֹל בָּהּ חַמִּין</b>. משום שהחום גורם לבליעה ופליטה, אין די בנעיצה בקרקע.
<b>אוֹ לִשְׁחֹט בָּהּ</b>. משום שהסכין נדחקת בזמן השחיטה ופולטת מתוכה את האיסור אל הבשר, אין די בנעיצה בקרקע.
<b>קָלַף</b>. את מקום השחיטה.
<b>בָּרֵחַיִם שֶׁלָּהּ</b>. גלגל להשחזת סכינים.
<b>בְּקַרְקַע קָשָׁה</b>. קרקע לא מעובדת.
<h3> ח</h3>
<b>עַד שֶׁיְּדִיחָהּ אֲפִלּוּ בְּצוֹנֵן</b>. משום שמקום השחיטה צונן, אבל אם רוצה להשתמש בה בחמין, צריכה נעיצה בקרקע (ראה לעיל ו,כ).
<h3> ט</h3>
<b>לִידֵי חַתְנוּת</b>. להתחתן עם הגוים.
<b>פִּתָּן אוֹ בִּשּׁוּלֵיהֶן</b>. לחם שאפו ומאכל שבישלו.
<b>לְגִעוּלֵיהֶן</b>. לאכילת מאכלות אסורות.
<h3> י</h3>
<b>יַיִן מְבֻשָּׁל שֶׁאֵינוֹ נֶאֱסָר</b>. ראה לעיל יא,ט.
<b>אוֹ שֶׁיִּהְיֶה הַשּׁוֹתֶה מִכֵּלָיו לְבַדּוֹ</b>. ששותה מיין שלו בכלים שלו.
<b>וְאֵין שׁוֹתִין שֵׁכָר</b>. על אף שאינו בכלל יין (ראה לעיל יא,י).
<h3> יא</h3>
<b>הֲרֵי הוּא כְּיַיִן וּמִתְנַסֵּךְ</b>. מנסכים אותו על גבי המזבח, ולכן הוא ראוי להיחשב כיין (ראה הכלל לעיל יא,ט).
<h3> יב</h3>
<b>הַנַּחְתּוֹם</b>. אופה.
<b>וּבַשָּׂדֶה</b>. מקום מרוחק שאין בו מאפיות.
<b>פַּת בַּעֲלֵי בָּתִּים</b>. הנאפית בבית הגוי.
<h3> יג</h3>
<b>כְּבָשׁוֹ לָאֵשׁ</b>. הקטין את עוצמת האש.
<h3> יד</h3>
<b>פְּרִישִׁין</b>. חבושים (ויש במקומות מסוימים מין חבוש שנאכל חי, ר”י קאפח).
<b>הַנֶּאֱכָל כְּמוֹת שֶׁהוּא חַי</b>. נאכל אף ללא בישול.
<b>וְדָג תָּפֵל</b>. שאינו מלוח.
<b>וִירָקוֹת</b>. שאינם נאכלים חיים.
<b>וְלֹא נִשְׁתַּתֵּף יִשְׂרָאֵל עִמּוֹ</b>. ראה לקמן הט”ז.
<h3> טו</h3>
<b>עוֹלֶה עַל שֻׁלְחַן מְלָכִים</b>. מאכל המוגש לפני אנשים חשובים.
<b>תֻּרְמוֹסִין</b>. גרעיני תורמוס.
<b>שֶׁשָּׁלְקוּ</b>. שהרתיחום במים.
<h3> טז</h3>
<b>מֻתָּרִין</b>. מכיוון שהמליחה נחשבת כתחילת בישול, אין צליית הגוי לאחריה אוסרת. ואף אם מלח גוי בתחילה, מליחת הגוי אינה נחשבת בישול האוסר (לקמן הי”ז).
<b>וְהֵגִיס בַּקְּדֵרָה</b>. ערבב את התבשיל.
<h3> יז</h3>
<b>וּפֵרוֹת שֶׁעִשְּׁנָן</b>. לתת לפירות טעם מעושן.
<b>מָלִיחַ אֵינוֹ כְּרוֹתֵחַ בִּגְזֵרָה זוֹ</b>. לעניין בישולי גויים לא התייחסו למליחה כפעולה הדומה לרתיחה ולאוסרה כבישול (ראה לעיל ט,יח לעניין בשר וחלב).
<b>קְלָיוֹת</b>. קטניות או גרעיני תבואה קלויים.
<h3> יח</h3>
<b>שֶׁשּׁוֹלְקִין אוֹתָן</b>. מבשלים במים ללא תבלינים.
<b>מִשּׁוּם פַּרְפֶּרֶת</b>. כתוספת למזון העיקרי.
<b>וּמִשּׁוּם גִּעוּלֵי גּוֹיִם בְּכָל מָקוֹם</b>. גם במקום שאינם עולים על שולחן מלכים, אסורים משום מאכלות אסורות.
<b>הַסֻּפְגָּנִין</b>. סופגניות.
<b>אֲסוּרִין אַף מִשּׁוּם גִּעוּלֵי גּוֹיִם</b>. נוסף על האיסור משום בישולי גויים, מפני שבולעים איסור מהכלים שקולים בהם.
<h3> יט</h3>
<b>בָּאֲגַם</b>. באחו.
<b>חָרַךְ הָרֹאשׁ</b>. של בהמה.
<b>מִן הַדִּלְדּוּלִין</b>. חתיכות בשר קטנות התלויות בראש הבהמה.
<h3> כ</h3>
<b>מֻתָּרִין</b>. שהיה אפשר לאכלם גם ללא בישול.
<b>בֵּינוֹנִיִּים</b>. שאפשר לאכלם בקושי.
<h3> כא</h3>
<b>קָלִי שֶׁל עֲדָשִׁים</b>. קמח שהופק מעדשים קלויות.
<b>הֲרֵי זֶה אָסוּר</b>. כאשר לשים אותן בחומץ אסור משום חומץ גויים (לעיל יא,יג), ולכן אסרו אף כשלשן במים.
<b>קָלִי שֶׁל חִטִּים וּשְׂעוֹרִין</b>. קמח שהופק מחיטים או שעורים קלויים.
<b>הֲרֵי זֶה מֻתָּר</b>. מכיוון שרגילים ללושן במים לא אסרו בהם.
<h3> כב</h3>
<b>שֶׁהִמְרָה עַל פִּי בֵּית דִּין שֶׁהִתִּירוּהוּ</b>. שמרד בהכרעת רבי ובית דינו שהתירו שמן של גויים (משנה עבודה זרה ב,ו).
<b>וְאַף עַל פִּי שֶׁבִּשְּׁלוּ הַשֶּׁמֶן</b>. בכלי של גוי.
<b>שֶׁהַבָּשָׂר פּוֹגֵם אֶת הַשֶּׁמֶן</b>. אף שנתבשל השמן בכלי שנתבשל לפני כן בשר, לא נאסר השמן מפני שטעם הבשר נפגם.
<h3> כד</h3>
<b>כֻּסְפָּן שֶׁל גּוֹיִם</b>. שמן המופק מחימום או מעירוי מים חמים על פסולת של פירות או תבואה כגון תמרים או שומשום.
<b>מֻתָּר</b>. הן מצד בישולי גויים והן מצד גיעולי גויים.
<b>כְּבָשִׁים</b>. ירקות כבושים בנוזל, ומותרים משום שכבישתם אינה נחשבת בישול.
<b>אֲסוּרִין</b>. מחשש יין נסך.
<h3> כה</h3>
<b>הַנִּלְקָח מִן הָאוֹצָר מֻתָּר</b>. שנתינת שמרי היין נעשית בסמוך למכירתו ולא בהיותו באוצר.
<h3> כו</h3>
<b>הַמֻּרְיָס</b>. שמן דגים.
<b>וְכָזֶה מוֹרִין</b>. לפי עיקרון זה.
<h3> כז</h3>
<b>אֵין בֵּית דִּין מְצֻוִּין עָלָיו לְהַפְרִישׁוֹ</b>. ראה גם הלכות אבל ג,יב, הלכות ייבום וחליצה ז,יח, הלכות שבת כד,יא.
<b>לְהַפְרִישׁוֹ</b>. למנעו מלעשות האיסור.
<b>שְׁבוּת</b>. שאיסורם מדברי חכמים (הלכות שבת כא,א).
<h3> כט</h3>
<b>קֵהָה מֵהֶן</b>. נדחית מהם.
<b>מִתְאוֹנְנָה</b>. מצטערת.
<b>סַפָּרִין</b>. מקיזי דם.
<b>שֶׁגּוֹרְעִין בָּהֶן אֶת הַדָּם</b>. מוציאים דם.
<h3> ל</h3>
<b>מַכַּת מַרְדּוּת</b>. מלקות מדברי חכמים.
<h3> לא</h3>
<b>שֶׁיַּשְׁהֶה אֶת נְקָבָיו</b>. יתאפק מלעשות צרכיו.
<b>יָתֵר עַל</b>. נוסף על.
<b>לְהַרְגִּיל עַצְמוֹ בְּעִתִּים מְזֻמָּנִים</b>. לקבוע זמנים קבועים לעשיית צרכיו (ראה גם הלכות דעות ה,ו).
<b>כְּדֵי שֶׁלֹּא יִתְרַחֵק בִּפְנֵי בְּנֵי אָדָם</b>. שאם יצטרך לנקביו במקום שבו בני אדם מצויים, ייאלץ להתרחק הרבה או להשתהות, ויבוא לידי שיקוץ.
