<h1>ביאור שטיינזלץ על משנה תורה, הלכות אישות</h1>
<h2>פרק א</h2>
<h3> א</h3>
<b>הָיָה אָדָם פּוֹגֵעַ אִשָּׁה בַּשּׁוּק וכו'</b>. אפילו אם פגש אישה במקום ציבורי ובאקראי — יכולים להינשא מיד על פי הסכמתם, בלא מעשה רשמי שיקדם לכך.
<b>וּבוֹעֲלָהּ בֵּינוֹ לְבֵין עַצְמוֹ</b>. בלא עדים, הנותנים תוקף רשמי לביאה (לקמן ה"ב).
<b>כֵּיוָן שֶׁנִּתְּנָה תּוֹרָה נִצְטַוּוּ יִשְׂרָאֵל וכו'</b>. התורה ציוותה שקניין הקידושין הנעשה בפני עדים, יקדם לנישואין.
<b>קֹדֶם מַתַּן תּוֹרָה</b>. מוסד הנישואין היה קיים אף לפני ציווי התורה בעניין. לדין זה יש משמעות אף אחר מתן תורה, לעניין גדרי הנישואים בגויים ('בני נח'), וראה הלכות מלכים ט,ז-ח.
<h3> ב</h3>
<b>וְלִקּוּחִין אֵלּוּ</b>. הקניין, שנאמר בלשון הכתובים 'כי יקח'.
<b>בְּכֶסֶף אוֹ בִּשְׁטָר אוֹ בְּבִיאָה</b>. כל דרכי הקניין יתבארו לקמן בפרק ג.
<b>וּשְׁלָשְׁתָּן דִּין הַתּוֹרָה</b>. הקניין בהם חל מן התורה. הנוסח כאן הוא לפי המהדורה האחרונה כפי שתוקנה על ידי הרמב"ם (שו"ת ברכת אברהם מד), ובתחילה כתב: "בביאה ובשטר מן התורה ובכסף מדברי סופרים", וראה לקמן ג,כ ובביאור.
<h3> ג</h3>
<b>חַיָּב מִיתַת בֵּית דִּין</b>. לפירוט העונש ראה הלכות איסורי ביאה א,ו.
<h3> ד</h3>
<b>קְדֵשָׁה</b>. זונה.
<b>כָּל הַבּוֹעֵל אִשָּׁה לְשֵׁם זְנוּת בְּלֹא קִדּוּשִׁין לוֹקֶה</b>. שכל ביאה בלא קידושין היא ביאת זנות ואסורה (מ"מ). ויש שהסבירו שהמדובר הוא רק באישה המופקרת לזנות עם הרבים (יד"פ על פי הלכות נערה בתולה ב,יז, הלכות איסורי ביאה יח,ב).
<h3> ה</h3>
<b>כָּל שֶׁאָסַר בִּיאָתוֹ בַּתּוֹרָה וְחִיֵּב עַל בִּיאָתוֹ כָּרֵת</b>. עונש מוות בידי שמים.
<b>וְהֵן הָאֲמוּרוֹת בְּפָרָשַׁת אַחֲרֵי מוֹת</b>. שמפורטים בה איסורי העריות החמורים (לפירוטן ראה הלכות איסורי ביאה א,ד-ז. וראה פירוט המצוות בראש יחידת ההלכות שם), ויש מהן שחייבים עליהן אף מיתת בית דין.
<h3> ו</h3>
<b>שֶׁאֲסוּרוֹת מִפְּנֵי הַקַּבָּלָה<br>			<br>				וְאִסּוּרָן מִדִּבְרֵי סוֹפְרִים</b>. שאיסורן הועבר במסורת ההלכה ואינו מפורש בתורה, ולפיכך רמת האיסור היא כאיסור מתקנת חכמים.
<b>שְׁנִיּוֹת לָעֲרָיוֹת</b>. עריות ממדרגה שנייה (לענשן ולתקפן ראה הלכות איסורי ביאה א,ח).
<b>וְזוֹ אֵין לָהּ הֶפְסֵק</b>. אין הפסקה לאיסורה, שאף הדורות שמעליה אסורות כשניות.
<b>בִּלְבַד</b>. ולא הדורות שמעליה.
<h3> ז</h3>
<b>אִסּוּרֵי לָאוִין</b>. שהתורה אסרה את ביאתם בלשון 'לא', בלי עונש כרת.
<b>זוֹנָה</b>. מי שנבעלה לאדם שהיא אסורה להינשא לו או לחלל, ומי שאינה בת ישראל (הלכות איסורי ביאה יח,א).
<b>חֲלָלָה</b>. שנולדה מאיסורי כהונה או שהייתה אסורה לכהנים ונבעלה לכהן (שם יט,א).
<b>לְמַמְזֵר</b>. מי שנולד מאיסורי עריות (שם טו,א).
<b>וּבַת יִשְׂרָאֵל לְעַמּוֹנִי וּמוֹאָבִי</b>. שהגֵרים מאותם העמים אסורים להינשא לבנות ישראל (להרחבה ראה שם יב,יז-יח).
<b>לִפְצוּעַ דַּכָּא וּכְרוּת שָׁפְכָה</b>. שנפצעו אשכיו או נכרת איבר מינו (שם טז,ג).
<b>וּגְרוּשָׁתוֹ אַחַר שֶׁנִּשֵּׂאת לְאַחֵר</b>. שנאסר על בעלה הראשון להחזירה (ראה הלכות גירושין יא,יב).
<b>וִיבָמָה שֶׁנִּשֵּׂאת לְזָר וַעֲדַיִן רְשׁוּת הַיָּבָם עָלֶיהָ</b>. אישה שבעלה מת ללא צאצאים, ומחויבת מן התורה להינשא לאחד מאחיו, וכל עוד לא חלץ לה האח — אסורה לכל אדם (לאיסורה לזר ראה הלכות ייבום וחליצה ב,יח).
<b>הַחֲלוּצָה הֲרֵי הִיא כַּגְּרוּשָׁה וכו'</b>. יבמה שחלץ לה היבם, מותרת בכך להינשא לאחר. אך חכמים אסרו עליה להינשא לכהן, משום שדומה לגרושה (לאיסורה ראה הלכות איסורי ביאה יז,ז).
<b>וְהַנְּתִינִים</b>. הגבעונים שהיו מעמי כנען והתגיירו במרמה, וניתנו לעבודת המקדש.
<b>הֲרֵי הֵן כְּמַמְזֵרִים</b>. שגזרו עליהם איסור לבוא בקהל, כממזרים.
<b>וּבְהִלְכוֹת אִסּוּרֵי בִּיאָה</b>. יב,כב-כד.
<h3> ח</h3>
<b>מִצְרִי וַאֲדוֹמִי</b>. אף אם התגיירו אסורים לשאת ישראל עד דור שלישי לגיורם (לאיסורם ראה הלכות איסורי ביאה יב,יט).<br>			 <br>		<br>			וּבְעוּלָה לְכֹהֵן גָּדוֹל. לאיסורה ראה שם יז,יג.
<b>וְלָאו הַבָּא מִכְּלַל עֲשֵׂה</b>. שהאיסורים הללו נלמדו מכלל ציווי של 'עשה', ולפיכך לא נחשבים כאיסורי לאו אלא כמצוות עשה.
<h2>פרק ב</h2>
<h3> א</h3>
<b>אֵינָן אֶלָּא כְּשׁוּמָה</b>. כאילו צמחו בגלל יבלת, שדרכה להצמיח שער בלא קשר לבגרות.
<b>בַּמְּקוֹמוֹת הַיְדוּעוֹת לַהֲבָאַת שֵׂעָר</b>. מקום הערווה (להגדרה מפורטת ראה לקמן הל' טז-יז).<br>			 <br>		<br>			ב. בַּזְּמַן הַזֶּה. מגיל שתים עשרה שנה ומעלה.
<b>תִּקָּרֵא נַעֲרָה עַד שִׁשָּׁה חֳדָשִׁים גְּמוּרִים</b>. נקראת נערה רק במשך זמן זה של ששה חודשים.
<b>יוֹם תַּשְׁלוּם</b>. יום ההשלמה, היום האחרון.
<b>וְאֵין בֵּין נַעֲרוּת לְבַגְרוּת אֶלָּא שִׁשָּׁה חֳדָשִׁים בִּלְבַד</b>. שאין הבגרות מוגדרת בסימנים מיוחדים, אלא בזמן שעבר מאז שנעשתה נערה.
<h3> ג</h3>
<b>אַיְלוֹנִית</b>. אישה שהתפתחותה המינית פגומה (לסימני האיילונית ראה לקמן ה"ו).
<h3> ד</h3>
<b>הֲרֵי הִיא אַיְלוֹנִית</b>. ודינה כבוגרת (ראה לקמן ה"ה).
<b>חָמֵשׁ וּשְׁלֹשִׁים שָׁנָה</b>. שהן בגדר רוב שנותיו של אדם, מתוך משך החיים של שבעים שנה (ראה תהלים צ,י, בבלי נידה מז,ב).
<h3> ו</h3>
<b>שֶׁאֵין לָהּ דַּדִּין</b>. ששדיה לא התפתחו.
<b>וּמִתְקַשָּׁה בִּשְׁעַת תַּשְׁמִישׁ</b>. התשמיש קשה ומכאיב לה.
<b>שִׁפּוּלֵי מֵעַיִם</b>. מקום בולט בשולי הבטן.
<b>נִקְרֵאת גְּדוֹלָה</b>. לעניין עונשים על עברות שבתורה, וכן לעניין מיאון (ראה הלכות גירושין יא,ד).
<h3> ז</h3>
<b>מִשֶּׁתַּחֲזִיר יָדָהּ לַאֲחוֹרֶיהָ</b>. כשהיא מותחת את ידה לאחור.
<b>וְיֵעָשֶׂה קֶמֶט בִּמְקוֹם הַדַּד</b>. יבלוט השד (פה"מ נידה ה,ח).
<b>וּמִשֶּׁיַּשְׁחִיר רֹאשׁ הַדַּד</b>. כשסביבות הפטמות ייעשו כהות (שם).
<b>עֹקֶץ הַדַּד</b>. קצה השד, הפטמה (שם).
<b>רֹאשׁ חֹטֶם הַדַּד</b>. הבליטה שבקצה הפטמה.
<b>כַּדּוּד</b>. עיגול (ראה תוס' סוכה לו,א; וברוב הנוסחאות כתוב כאן: 'כדור').
<b>מִשֶּׁיִּפָּצֵל</b>. יתחלק.
<b>מִשֶּׁיִּטּוּ הַדַּדִּין</b>. יגדלו מעט וייטו כלפי מטה.
<b>וּמִשֶּׁיִּתְקַשְׁקְשׁוּ הַדַּדִּין</b>. יתנועעו בשעת הליכתה.
<b>וּמִשֶּׁתַּקִּיף</b>. תוקף שערות.
<b>הַתָּפוּחַ</b>. הבולט.
<h3> ח</h3>
<b>אֵין מַשְׁגִּיחִין בּוֹ</b>. אין מתחשבים בו.
<b>סִימָן הַתַּחְתּוֹן</b>. כדלעיל ה"ב.
<b>שֶׁאִי אֶפְשָׁר שֶׁיָּבֹאוּ כֻּלָּם אֶלָּא וּכְבָר בָּא סִימָן הַתַּחְתּוֹן וְנָשַׁר</b>. אין אפשרות שיבואו הסימנים אלא רק כאשר גם הסימן התחתון בא, וכעת אינו נראה מפני שנשר.
<h3> ט</h3>
<b>בָּנִים הֲרֵי הֵן כְּסִימָנִין</b>. הלידה היא כסימן מובהק של גדלות.
<h3> י</h3>
<b>בַּמְּקוֹמוֹת הַיְדוּעִים לְשֵׂעָר</b>. מקום הערווה (יבואר לקמן הל' טז-יז).
<h3> יא</h3>
<b>סָרִיס</b>. מי שהתפתחותו המינית פגומה (לסימניו ראה לקמן הי"ג).
<b>וְהֵבִיא שְׁתֵּי שְׂעָרוֹת בַּזָּקָן... אֵינוֹ סָרִיס</b>. ששערות בדרך כלל מעידות שאינו סריס.
<b>וּבְשָׂרוֹ מַחֲלִיק</b>. עורו חלק ובלא שער.
<b>רְתִיחָה</b>. קצף.
<b>וּכְשֶׁמַּטִּיל מַיִם אֵינוֹ עוֹשֶׂה כִּפָּה</b>. קילוח כעין קשת.
<b>וְשִׁכְבַת זַרְעוֹ דֵּהָה</b>. הגוון שלה כהה (שם).
<b>וְאֵין מֵימֵי רַגְלָיו מַחֲמִיצִין</b>. אינם מסריחים.
<b>הֶבֶל</b>. אדים.
<h3> יד</h3>
<b>סְרִיס חַמָּה</b>. סריס מלידה.
<b>שֶׁחָתְכוּ אוֹ נִתְּקוּ וכו'</b>. סרסו אותו בידי אדם בילדותו, ומשום פגיעה זו נפגעה התפתחות גופו כשגדל.
<b>כְּמוֹ שֶׁהַגּוֹיִם עוֹשִׂין</b>. . שלישראל הדבר אסור (הלכות איסורי ביאה טז,י-יא).
<b>שֶׁאֵין זֶה מֵבִיא סִימָן לְעוֹלָם</b>. ולפיכך הגיל לבדו הוא הקובע.
<h3> טו</h3>
<b>הַסִּימָנִין שֶׁלְּמַעְלָה</b>. שערות הזקן, ושאר הסימנים הנזכרים לעיל הי"ג.
<h3> טז</h3>
<b>כְּדֵי לָכֹף רֹאשָׁן לְעִקָּרָן</b>. שאפשר לכופף את קצה השערה אל השורש שלה.
<b>לְהִנָּטֵל בְּפִי הַזּוּג</b>. להיקצץ בקצה המספריים.
<h3> יז</h3>
<b>וְשֶׁיִּהְיֶה בְּעִקָּרָן גֻּמּוֹת</b>. ששורש השערה יוצא מתוך גומה.
<h3> יח</h3>
<b>כְּמוֹ שֶׁבֵּאַרְנוּ</b>. לעיל ה"א.
<h3> כא</h3>
<b>וּבַעֲרָכִין</b>. נדרים שתעריפם קבוע ותלויים בגילו של הנערך<br>			 <br>			(ליתר פירוט ראה הלכות ערכין וחרמין א,ב-ד).
<b>שְׁנֵי הַלְּבָנָה</b>. שנים עשר חודשי ירח, שהם 354 ימים בערך (ראה הלכות קידוש החודש ו,ד).
<b>שְׁנֵי הַחַמָּה</b>. שהן בנות 365 ימים ושש שעות (שם).
<b>אֶלָּא שָׁנִים שֶׁל סֵדֶר הָעִבּוּר וכו'</b>. שנים מלאות, מתאריך מסוים עד אותו התאריך בשנה העוקבת.
<b>כְּמוֹ שֶׁבֵּאַרְנוּ בְּהִלְכוֹת קִדּוּשׁ הַחֹדֶשׁ</b>. פרק ד (וראה שם ו,י-יא).
<h3> כב</h3>
<b>אֵין סוֹמְכִין עַל הַנָּשִׁים</b>. מפני שהן פסולות לעדות (הלכות עדות ט,ב) וכן הקרובים (שם יג,א).
<b>בַּת שָׁלֹשׁ שָׁנִים וְיוֹם אֶחָד</b>. מגיל זה הם ראויים לביאה (הלכות איסורי ביאה א,יג-יד).
<b>לְקָרְבָּן</b>. אם עברו על איסור ערווה עם גדול, נאמן האב לחייב את הגדול בקרבן, אם היה שוגג (לחיוב ראה הלכות איסורי ביאה א,א ועוד).
<b>אֲבָל לֹא לְמַכּוֹת וְלֹא לָעֳנָשִׁין</b>. אינו נאמן לחייבו מלקות או עונש מוות, שעד אחד הוא ולא האמינה אותו התורה לכך (ראה עוד שם יח,כד).
<b>לִנְדָרִים וְלַעֲרָכִים וְלַחֲרָמִין וּלְהֶקְדֵּשׁוֹת</b>. נדרים מסוגים שונים. ונאמן האב לומר שילדיו הם גדולים ונדרם נדר, אף בלא שייבדקו אם יודעים לשם מי נדרו (ראה הלכות נדרים יא,א-ה).
<b>אֲבָל לֹא לְמַכּוֹת וְלֹא לָעֳנָשִׁין</b>. שאם עברו הילדים עברה שיש בה עונש, אין מחזיקים אותם כגדולים על פי עדות האב.
<h3> כה</h3>
<b>אֶלָּא אָטוּם... טֻמְטוּם</b>. איברי המין שלו מכוסים. [הערה: הרמב"ם בפה"מ מנקד מילה זו: טֻומְטוֹם.]
<h3> כז</h3>
<b>וְאַל יָלוּזוּ מֵעֵינֶיךָ</b>. אל יסורו מזכרונך (ע"פ משלי ג,כא).
<h2>פרק ג</h2>
<h3> א</h3>
<b>אֵין פָּחוֹת מִפְּרוּטָה כֶּסֶף</b>. ערך הפרוטה הוא כסף מזוקק במשקל חצי גרעין שעורה (הלכות שקלים א,ג), ופחות מזה אינו נחשב כסף לשום עניין שבתורה<br>			 <br>			(ראה למשל הלכות גנבה א,א).
<h3> ב</h3>
<b>לְשׁוֹן הַקְנָאָה</b>. מילים שמשמען קניין.
<b>מְקֻדֶּשֶׁת בְּסָפֵק</b>. לדין קידושין בספק ראה לקמן ד,ו.
<h3> ג</h3>
<b>כּוֹתֵב עַל הַנְּיָר אוֹ עַל הַחֶרֶס וכו'</b>. שעל כל אלה ניתן לכתוב את הגט (הלכות גירושין ד,ג), שממנו נלמד דין שטר קידושין.
<h3> ד</h3>
<b>כַּגֵּט</b>. כשם שהגט צריך להיכתב לשם האישה המתגרשת (ראה הלכות גירושין ג,א-ז).
<b>מִדַּעְתָּהּ</b>. על דעתה, בהסכמתה.
<h3> ה</h3>
<b>וּמִתְיַחֵד עִמָּהּ בִּפְנֵי עֵדִים וּבוֹעֲלָהּ</b>. האיש נמצא עם האישה ביחידות ובועלה, והעדים מצויים מחוץ לאותו המקום ומעידים על כך שראו שהסתגרו בו במשך זמן המאפשר יחסי אישות.
<b>גְּמַר בִּיאָה</b>. הכנסת כל האיבר (הלכות איסורי ביאה א,י).
<b>שֶׁלֹּא כְּדַרְכָּהּ</b>. ביאה בפי הטבעת, מאחור.
<h3> ו</h3>
<b>זְקוּקָה</b>. קשורה, מלשון זיקה וקשר.
<b>לְקוּחָתִי</b>. קנויה, כלשון הפסוק: "כי יקח איש אשה" (דברים כב,יג).
<b>חֲרוּפָתִי</b>. מיועדת ומיוחדת, כלשון הפסוק: "והיא שפחה נחרפת לאיש" (ויקרא יט,כ).
<h3> ז</h3>
<b>הֲרֵי אַתְּ עֶזְרָתִי הֲרֵי אַתְּ נֶגְדִּי הֲרֵי אַתְּ צַלְעָתִי הֲרֵי אַתְּ סְגוּרָתִי הֲרֵי אַתְּ תַּחְתַּי</b>. המילים הללו לקוחות מן הפסוקים המתארים את ייעודה של האישה כעזר לאדם, ואת יצירתה מאחת מצלעותיו: "אעשה לו עזר כנגדו... ויקח אחת מצלעתיו ויסגור בשר תחתנה" (בראשית ב,יח-כא).
<b>הֲרֵי אַתְּ אֲסוּרָתִי הֲרֵי אַתְּ תְּפוּשָׂתִי</b>. מילים שמשמעותן קשירה ואחיזה.
<b>וְהוּא שֶׁיִּהְיֶה מְדַבֵּר עִמָּהּ עַל עִסְקֵי קִדּוּשִׁין</b>. דיברו ביניהם על ענייני חתונתם, ויש לחשוש שאכן התכוון באותן המילים לשם קידושין (כלקמן ה"ח).
<b>אֵין חוֹשְׁשִׁין לְמִלּוֹת אֵלּוּ</b>. שאין להן משמעות מובהקת של קידושין.
<h3> ח</h3>
<b>וְיֵשׁ לָאִישׁ לְקַדֵּשׁ אֶת הָאִשָּׁה בְּכָל לָשׁוֹן שֶׁהִיא מַכֶּרֶת בּוֹ</b>. רשאי לקדש בכל שפה שהאישה מבינה אותה.
<b>כְּמוֹ שֶׁבֵּאַרְנוּ</b>. לעיל ה"ו.
<b>וְרָצָת</b>. רצתה להתקדש.
<b>הוֹאִיל וְהֵן עֲסוּקִין בָּעִנְיָן דַּיּוֹ</b>. שאין צריך לומר בפירוש שנותן לשם קידושין, שמן ההקשר ניתן להבין שנותן לשם קידושין (לדין דומה בגט ראה הלכות גירושין א,יא).
<b>אֵינוֹ צָרִיךְ לוֹמַר לָהֶם אַתֶּם עֵדַי</b>. שלא כדינים בדיני ממונות שצריך לנקוט בהם לשון זו להגדרת העדות (ראה למשל הלכות טוען ונטען ו,ו).
<h3> ט</h3>
<b>הָא לְמָה זֶה דּוֹמֶה... הֲרֵי אִשְׁתִּי אַתְּ וְאַחֶרֶת</b>. כאילו אמר שכוונתו להוסיף ולקדש אישה אחרת, ויש כאן לשון קידושין.
<h3> י</h3>
<b>אָמַר לָהּ הֲרֵי חֶצְיֵךְ מְקֻדָּשׁ לִי בִּפְרוּטָה וְחֶצְיֵךְ בִּפְרוּטָה... חֶצְיֵךְ מְקֻדָּשׁ לִי בַּחֲצִי פְּרוּטָה וְחֶצְיֵךְ הָאַחֵר בַּחֲצִי פְּרוּטָה וכו'</b>. בשני מקרים אלו רואים את המחציוֹת שבהן השתמש בדיבורו כחלוקה שאינה משמעותית, שהרי לבסוף הן מצטרפות זו לזו, ולפיכך מקודשת.
<b>חֶצְיֵךְ מְקֻדָּשׁ לִי בִּפְרוּטָה הַיּוֹם וכו'</b>. כאן קיים ספק, שמא הפיצול שבימים מונע מן המחציות להצטרף (ראה בבלי קידושין ז,ב).
<b>שְׁנֵי חֲצָיַיִךְ בִּפְרוּטָה</b>. כאן קיים ספק שמא אין צירוף של החצאים, מכיוון שלא נקנו כמתווספים זה עם זה, אלא יחדיו בצורה מחולקת.
<b>שְׁתֵּי בְּנוֹתֶיךָ... בְּכָל אֵלּוּ מְקֻדֶּשֶׁת בְּסָפֵק</b>. שספק אם היו אלה קידושין בפרוטה שלמה.
<h3> יא</h3>
<b>שֶׁלֹּא לְדַעְתָּהּ</b>. אף שלא בהסכמתה.
<b>וְקִדּוּשֶׁיהָ לְאָבִיהָ</b>. האב מקבל את כסף הקידושין לעצמו.
<b>וְכֵן הוּא זַכַּאי בִּמְצִיאָתָהּ</b>. אם מצאה אבדה, המציאה שייכת לאב (הלכות גזלה ואבדה יז,יג).
<b>וּבְמַעֲשֵׂה יָדֶיהָ</b>. הרווח מעבודתה שייך לאב.
<b>וּבִכְתֻבָּתָהּ<br>			<br>				אִם נִתְגָרְשָׁה אוֹ נִתְאַלְמְנָה מִן הָאֵרוּסִין</b>. הכתובה היא כסף שמתחייב הבעל לתת לה אם יגרשנה או ימות (ראה לקמן י,ז). ואם כתב לה הארוס כתובה ומת או גירשה (ראה שם הי"א), הכסף שייך לאב משום שעדיין לא יצאה מרשותו בנישואין (לקמן הי"ב).
<b>עַד שֶׁתִּבְגֹּר</b>. עד שתהיה בוגרת (להגדרתה ראה לעיל ב,ב).
<b>חֵרֶשֶׁת</b>. להגדרתה ראה לעיל ב,כו.
<b>וַאֲפִלּוּ הָיְתָה חֵרֶשֶׁת אוֹ שׁוֹטָה וכו'</b>. מפני שאינן יכולות לקדש עצמן בקידושי תורה (לקמן ד,ט).
<b>בַּת שָׁלֹשׁ שָׁנִים וְיוֹם אֶחָד</b>. שפחות מגיל זה אינה ראויה לביאה (הלכות איסורי ביאה א,יג).
<b>קִדְּשָׁהּ אָבִיהָ בְּבִיאָה</b>. מסרה לשם ביאה.
<h3> יג</h3>
<b>נִתְרַצָּה</b>. הסכים.
<b>אֵינָהּ אֲסוּרָה עַל הַכֹּהֵן</b>. אינה כגרושה האסורה לכהן הדיוט, או כאלמנה האסורה לכהן גדול (לעיל א,ז), שכן אין כאן קידושין מלכתחילה.
<b>וּבֵין הִיא וּבֵין אָבִיהָ יְכוֹלִין לְעַכֵּב</b>. לבטל את הקידושין, ואף שהיא רצתה בהתחלה, רשאית להתחרט.
<b>בֵּין שֶׁנִּתְקַדְּשָׁה בְּפָנָיו וכו'</b>. שגם אם התקדשה בנוכחותו אין הוכחה בזה שהסכים לכך, אלא אם כן אמר בפירוש (ראה הלכות תרומות ח,טז).
<h3> יד</h3>
<b>סָפֵק בּוֹגֶרֶת</b>. שלא ידוע אם עברו שישה חודשים משעה שהגיעה לגיל שתים עשרה ויום.
<b>יֵשׁ לָאִישׁ לַעֲשׂוֹת שָׁלִיחַ וכו'</b>. רשאי אדם למנות אחר שיקדש בשבילו.
<b>בֵּין אִשָּׁה פְּלוֹנִית בֵּין אִשָּׁה מִשְּׁאָר הַנָּשִׁים</b>. יכול למנותו לקדש אישה מסוימת, וכן יכול למנותו לקדש מישהי על פי החלטת השליח.
<h3> טו</h3>
<b>כָּל הָעוֹשֶׂה שָׁלִיחַ לְקַבֵּל הַקִּדּוּשִׁין</b>. האב לקידושי בתו והאישה לקידושי עצמה.
<b>צָרִיךְ לַעֲשׂוֹתוֹ בִּפְנֵי שְׁנֵי עֵדִים</b>. כשם שקידושין צריכים להיעשות בפני עדים (לעיל ה"א), כך גם שליחות זו, מפני שבקבלת השליח את הקידושין מצבה של האישה משתנה (ראה יד"פ, וראה גם הלכות גירושין ו,א).
<b>שֶׁאֵין מָקוֹם לְעֵדִים בִּשְׁלִיחוּת הָאִישׁ אֶלָּא לְהוֹדִיעַ אֲמִתַּת הַדָּבָר</b>. הצורך בעדים על שליח לקדש הוא רק לראיה על המינוי, ואין בהם צורך לתקפות המינוי.
<b>שְׁלִיחַ הַגֵּט</b>. שמינוהו הבעל או האישה להעביר את הגט מן הבעל אל האישה (שם ו,ג-ד).
<b>שָׁלִיחַ שֶׁהִרְשָׁהו לְהַפְרִישׁ לוֹ תְּרוּמָה</b>. אדם שמינה שליח להפריש בעבורו תרומה מן הפירות שלו (הלכות תרומות ד,א, וראה לקמן הי"ז).
<h3> טז</h3>
<b>הַשָּׁלִיחַ נַעֲשֶׂה עֵד</b>. ואין אומרים שמכיוון<br>			 <br>			שהשליח כגופו של המשלח, וכמו שהוא עצמו אינו נאמן להעיד בדבר הנוגע לגופו כך שלוחו אינו מעיד.
<b>וְנֶאֱמַר כֵּן תָּרִימוּ גַם אַתֶּם וכו'</b>. בעניין הפרשת תרומות ומעשרות. ומן המילה "גם" למדו כי גם שליחו של אדם רשאי להפריש תרומה מן התבואה בעבורו. ומדין השליחות להפרשת תרומה, נלמד דין שליחות בכל התורה כולה (הלכות שלוחין ושותפין ב,א).
<b>הָעֶבֶד אַף עַל פִּי שֶׁהוּא נַעֲשֶׂה שָׁלִיחַ וכו'</b>. עבד כנעני שמל וטבל לשם עבדות, חייב במצוות כאישה (הלכות איסורי ביאה יב,יא, הלכות חגיגה ב,א), ומצד זה הוא כבן ברית, ויכול להיות שליח בדבר שבממון. אבל הלכות קידושין וגיטין אינן שייכות לגביו, ולפיכך אינו יכול להיות שליח בהם (לקמן ד,טו, הלכות גירושין ג,טז).
<h3> יח</h3>
<b>הִין</b>. כן.
<b>הָיוּ עֲסוּקִין בָּעִנְיָן</b>. מדברים על ענייני הקידושין (כדלעיל ה"ח).
<b>וְנָתַן לָאָב אוֹ לַשָּׁלִיחַ</b>. את כסף הקידושין.
<b>דַּיּוֹ</b>. כדין הנותן לאישה, לעיל ה"ח.
<b>מִדַּעַת הָאָב אוֹ מִדַּעַת הַשָּׁלִיחַ</b>. כדין הנותן שטר לאישה, לעיל ה"ד.
<h3> יט</h3>
<b>מִצְוָה שֶׁיְּקַדֵּשׁ אָדָם אִשְׁתּוֹ בְּעַצְמוֹ וכו'</b>. אף שהקידושין חלים בכל מקרה, ראוי שהמצווה תיעשה על ידו ולא על ידי שליח (לדין דומה ראה הלכות שבת ל,ו).
<b>עַד שֶׁתַּגְדִּיל וְתֹאמַר בִּפְלוֹנִי אֲנִי רוֹצָה</b>. שיהיו הנישואין ברצונה (וראה עוד הלכות איסורי ביאה כא,כה).
<b>וְלֹא יְקַדֵּשׁ אִשָּׁה עַד שֶׁיִּרְאֶנָּה וְתִהְיֶה כְּשֵׁרָה בְּעֵינָיו</b>. שראוי להסתכל בפניה לראות אם היא נאה בעיניו (שם כא,ג).
<b>אוֹ שׁוֹכֵב עִמָּהּ וְהוּא שׂוֹנְאָהּ</b>. והדבר אסור (שם כא,יב).
<h3> כ</h3>
<b>כְּשֵׁם שֶׁגּוֹמֵר וּמְגָרֵשׁ... כָּךְ גּוֹמֵר וּמַכְנִיס</b>. כמו ששטר הגט יוצר גירושין גמורים, כך שטר הקידושין יוצר קניין שלם.
<b>הַכֶּסֶף דִּין תּוֹרָה וּפֵרוּשׁוֹ מִדִּבְרֵי סוֹפְרִים</b>. הקידושין בכסף תקפים מדין תורה כדין קידושין בשטר או בביאה, אלא שאינם נזכרים בתורה במפורש, ונלמדו על ידי חכמים (יד"פ). וזהו נוסח המהדורה האחרונה שכתב הרמב"ם, ובתחילה היה כתוב: "אבל הכסף מדברי סופרים", וראה לעיל א,ב.
<b>שֶׁנֶּאֱמַר נָתַתִּי כֶּסֶף הַשָּׂדֶה קַח מִמֶּנִּי</b>. כך דברי אברהם לעפרון החיתי, במשא ומתן שניהלו על מכירת מערת המכפלה. ומגזרה שווה של המושג 'קיחה' למדו חכמים שאף קניין האישה נעשה בכסף.
<h3> כא</h3>
<b>מַכַּת מַרְדּוּת</b>. מלקות מתקנת חכמים.
<h3> כב</h3>
<b>בְּלֹא שִׁדּוּךְ</b>. בלא הסכמה מוקדמת בין האיש לאישה או בין המשפחות, לגבי הנישואין.
<b>הַמְקַדֵּשׁ בַּשּׁוּק</b>. במקום ציבורי.
<b>וְיִדְמֶה לִקְדֵשָׁה</b>. לזנות (כדלעיל א,ד).
<h3> כג</h3>
<b>כְּדֶרֶךְ שֶׁמְּבָרְכִין קֹדֶם כָּל הַמִּצְווֹת</b>. לפני עשייתן (הלכות ברכות יא,ב).
<b>וְאִם קִדֵּשׁ וְלֹא בֵּרֵךְ לֹא יְבָרֵךְ אַחַר הַקִּדּוּשִׁין... מַה שֶּׁנַּעֲשָׂה כְּבָר נַעֲשָׂה</b>. שהקידושין הן פעולה שעשייתה נסתיימה כבר, ואין לברך אחריה (ראה שם יא,ה).
<h3> כד</h3>
<b>וְאָסַר לָנוּ אֶת הָאֲרוּסוֹת</b>. שהארוסה אסורה על בעלה מדברי חכמים, עד שתיכנס לחופה (לקמן י,א).
<b>חֻפָּה וְקִדּוּשִׁין</b>. נישואין שקדמו להם קידושין (לעיל א,א).
<h2>פרק ד</h2>
<h3> א</h3>
<b>שֶׁאֲנָסוּהוּ</b>. שהכריחו אותו.
<b>וְיֵשׁ לָאִישׁ לְקַדֵּשׁ נָשִׁים רַבּוֹת כְּאַחַת</b>. יכול אדם לקדש כמה נשים בבת אחת.
<b>וְיֵשׁ לְאַחַת מֵהֶן אוֹ לְאַחֵר לְקַבֵּל הַקִּדּוּשִׁין עַל יְדֵי כֻּלָּן מִדַּעְתָּן</b>. ואפשר שאחת מן הנשים או שליח אחר, יקבלו את כסף הקידושין בבת אחת בשביל כולן בהסכמתן.
<h3> ב</h3>
<b>וְנָתַן קִדּוּשֶׁיהָ מִדַּעְתָּהּ בְּיַד חֲבֶרְתָּהּ</b>. שנעשתה החברה שליח בעבורה.
<b>נָמֵי</b>. גם.
<b>וּלְפִיכָךְ קִבְּלָה הִיא הַקִּדּוּשִׁין שֶׁהֲרֵי זֶה עֲדַיִן שׁוֹאֲלָהּ לִרְאוֹת מַה בְּלִבָּהּ</b>. שייתכן שקיבלה את הקידושין במחשבה שהוא שואל אותה, ולא מקדש אותה.
<h3> ג</h3>
<b>לָאוּר</b>. לאש, ונשרף.
<b>לְדָבָר הָאָבֵד וכו'</b>. למקום שכסף הקידושין יושמד בו, וניכר שאינה מעוניינת בקידושין.<br>			 <br>		<br>			אָמְרָה לוֹ תְּנֵהוּ לְאַבָּא... אֵינָהּ מְקֻדֶּשֶׁת. שבכך שאומרת שייתנם לאחר, מובן שאינה רוצה בקידושין.
<b>שֶׁיְּקַבְּלֶנּוּ לִי וְנָתַן הֲרֵי זוֹ מְקֻדֶּשֶׁת</b>. שהרי הסכימה בפירוש.
<h3> ד</h3>
<b>וְאִם הָיָה סֶלַע שֶׁלָּהּ מְקֻדֶּשֶׁת</b>. שאם יניח על הסלע שלה, תקנה את הדינר מדין קניין חצר (הלכות זכייה ומתנה ד,ח), ומכך מובן שהסכימה לקידושין.
<b>הָיָה הַסֶּלַע שֶׁל שְׁנֵיהֶם מְקֻדֶּשֶׁת בְּסָפֵק</b>. מכיוון שיש ספק אם היא קונה במקום המשותף (ראה לקמן הכ"א), לא נתברר אם הסכימה לקידושין או לא.
<b>בְּכִכָּר</b>. כיכר לחם.
<b>אֲפִלּוּ הָיָה עָנִי הַסָּמוּךְ עָלֶיהָ אֵינָהּ מְקֻדֶּשֶׁת</b>. גם אם היא מפרנסת את אותו העני בדרך כלל, אינה מקודשת, שלא קיבלה כל הנאה מן האיש.
<b>וְאִם הָיָה כֶּלֶב שֶׁלָּהּ מְקֻדֶּשֶׁת</b>. שהרי יש לה הנאה בכך.
<b>הָיָה רָץ אַחֲרֶיהָ לְנָשְׁכָהּ... סָפֵק מְקֻדֶּשֶׁת</b>. שאמנם נהנתה במה שהציל אותה מן הנשיכה, אך יש ספק אם התכוונה להתקדש לו בהנאה זו.
<h3> ו</h3>
<b>אַף עַל פִּי שֶׁשְּׁנֵיהֶם מוֹדִים</b>. שהאיש והאישה אומרים שקידשה, משום שאין הקידושין מתקיימים אלא בשני עדים כשרים (ראה הלכות גירושין א,יג).
<b>הַמְקַדֵּשׁ בִּפְסוּלֵי עֵדוּת שֶׁל תּוֹרָה וכו'</b>. שעדי הקידושין היו פסולים מלהעיד מן התורה או מדברי חכמים (ראה הלכות עדות פרקים ט-י).
<b>לִכְנֹס</b>. בנישואין.
<b>צְרִיכָה מִמֶּנּוּ גֵּט מִסָּפֵק</b>. שמא תפסו קידושין (וראה יד"פ שהסביר מדוע בפסולים שמדברי חכמים צריכה גט מספק ולא בוודאי).
<h3> ז</h3>
<b>קָטָן</b>. פחות מגיל שלוש עשרה (לעיל ב,י).
<b>אֲבָל גָּדוֹל שֶׁקִּדֵּשׁ וכו'</b>. להלכה דומה ראה הלכות גירושין יא,ז.
<b>אוֹ קְטַנָּה שֶׁיָּצְאָה מֵרְשׁוּת אָב</b>. שהשיאה אביה ואחר כך התגרשה או נתאלמנה (לעיל ג,יב), והיא ברשות עצמה כיתומה.
<b>נְבוֹנַת לַחַשׁ</b>. חכמה.
<b>וּמַכֶּרֶת וּמַבְחֶנֶת</b>. מבינה את הדברים.
<b>סְכָלָה</b>. טיפשה.
<b>יְפִי דַּעְתָּהּ</b>. מידת הבנתה.
<h3> ח</h3>
<b>צְרִיכָה לְמָאֵן בִּפְנֵי שְׁנַיִם וכו'</b>. ובכך מבטלת את נישואיה לאותו אדם.
<b>כְּמוֹ שֶׁיִּתְבָּאֵר בְּהִלְכוֹת גֵּרוּשִׁין</b>. יא,ח.
<b>יָשְׁבָה עִם בַּעְלָהּ עַד שֶׁגָּדְלָהּ גָּמְרוּ קִדּוּשֶׁיהָ</b>. אם בא עליה בעלה לאחר שהגיעה לגיל נערות (הלכות גירושין יא,ו).
<h3> ט</h3>
<b>חֵרֵשׁ</b>. להגדרתו ראה לעיל ב,כו.
<b>וְהִיא מֻתֶּרֶת לְבַעְלָהּ הַחֵרֵשׁ</b>. ואין חוששים שיאמרו 'החזיר גרושתו אחר שהתקדשה לאחר' (לח"מ).
<b>אֵין כָּאן קִדּוּשִׁין כְּלָל</b>. שלא תיקנו חכמים נישואין בשוטה, מפני "שאין כֹח בבן דעת לדור עם השוטים בבית אחד" (הלכות גירושין י,כג).
<h3> י</h3>
<b>סָרִיס... אַיְלוֹנִית</b>. להגדרתם ראה לעיל פרק ב.
<h3> יא</h3>
<b>קִדּוּשֵׁי סָפֵק</b>. מפני שהם ספק זכר ספק נקבה (ראה לעיל ב,כד-כה).
<h3> יב</h3>
<b>הָעֲרָיוֹת</b>. ראה לעיל א,ה.
<b>וְאֵין רָאוּי לַעֲשׂוֹת כֵּן</b>. מפני שאינה ראויה לביאה ולחופה, אלא צריך להמתין עד שתטהר (לדין נישואי נידה ראה לקמן י,ב).
<h3> יג</h3>
<b>שֶׁפָּשְׁטָה</b>. הושיטה.
<b>הֲרֵי זוֹ מְקֻדֶּשֶׁת לַשֵּׁנִי שֶׁהָאִשָּׁה שֶׁאָמְרָה וכו'</b>. שקבלת קידושין מאדם אחר בפני בעלה הרי היא כטענה שגירש אותה קודם לכן.
<b>חֲזָקָה אֵינָהּ מְעִזָּה פָּנֶיהָ בִּפְנֵי בַּעְלָהּ</b>. שאישה אינה מתחצפת לשקר בפניו בעניין זה, ואם טוענת כך — בוודאי גירשה (ראה הלכות גירושין יב,ד).
<h3> יד</h3>
<b>הַשְּׁנִיּוֹת... מֵאִסּוּרֵי לָאוִין... מֵאִסּוּרֵי עֲשֵׂה</b>. המפורטות לעיל א,ו-ח.
<b>צָרַת יְבָמָה</b>. שאחת מנשות הנפטר התייבמה, ולפיכך נאסרו צרותיה על האחים באיסור עשה (הלכות ייבום וחליצה א,יב).
<b>חוּץ מִיְּבָמָה שֶׁנִּתְקַדְּשָׁה לְזָר שֶׁהִיא מְקֻדֶּשֶׁת בְּסָפֵק וכו'</b>. אישה הזקוקה לייבום, שקידש אותה אדם אחר שאינו אחיו של המת. שמן האמור בתורה "לא תהיה אשת המת החוצה לאיש זר" (דברים כה,ה) לא מוכרע האם מדובר בהגדרת מצבה — שאינה יכולה להתקדש לאיש אחר, או שזהו איסור לאו וקידושין תופסים בה (ולדינה ראה הלכות ייבום וחליצה ב,יח).
<h3> טו</h3>
<b>שִׁפְחָה</b>. שפחה כנענית.
<b>אֶלָּא הֲרֵי הִיא אַחַר קִדּוּשִׁין כְּמוֹ שֶׁהָיְתָה קֹדֶם הַקִּדּוּשִׁין</b>. שאין ביניהם שום קשר של נישואין, והיא אסורה ממילא על אדם מישראל (הלכות איסורי ביאה פרק יב).
<b>יִשְׂרָאֵל מְשֻׁמָּד</b>. יהודי שהמיר את דתו.
<h3> טז</h3>
<b>אִשָּׁה שֶׁחֶצְיָהּ שִׁפְחָה וְחֶצְיָהּ בַּת חֹרִין</b>. שפחה שהייתה שייכת לשני אדונים, ואחד מהם שחרר את חלקו בה (הלכות עבדים ז,ד).
<b>אֵינָהּ מְקֻדֶּשֶׁת קִדּוּשִׁין גְּמוּרִין</b>. שאין הקידושין חלים על החלק שבו עודנה שפחה.
<b>גָּמְרוּ קִדּוּשֶׁיהָ כְּקִדּוּשֵׁי קְטַנָּה שֶׁגָּדְלָה</b>. שאם בא עליה בעלה אחרי שהשתחחרה, הושלמו קידושיה (ראה לעיל ה"ח).
<b>בָּא אַחֵר וְקִדְּשָׁהּ אַחַר שֶׁנִּשְׁתַּחְרְרָה הֲרֵי זֶה סְפֵק קִדּוּשִׁין לִשְׁנֵיהֶם</b>. שלא הוכרע האם די בשחרורה להשלמת הקידושין, או שנצרכת גם בעילה (יד"פ).
<h3> יז</h3>
<b>וְאֵי זוֹ הִיא שִׁפְחָה חֲרוּפָה הָאֲמוּרָה בַּתּוֹרָה</b>. "ואיש כי ישכב את אשה שכבת זרע, והיא שפחה נחרפת לאיש..." (ויקרא יט,כ-כב), שהבא עליה מביא קרבן אשם מיוחד (ראה הלכות איסורי ביאה ג,יג-יז).
<b>זוֹ מִי שֶׁחֶצְיָהּ שִׁפְחָה וְחֶצְיָהּ בַּת חֹרִין שֶׁקִּדְּשָׁהּ עֶבֶד עִבְרִי</b>. שהוא מותר אף בשפחה כנענית (הלכות עבדים ג,ג). ודין זה הובא כדי להראות שבחציה שפחה וחציה בת חורין שייכים הקידושין, ושהם נשלמים לכשתשתחרר (יד"פ).
<h3> יח</h3>
<b>וְאִם הִגִּיעַ לְשִׁכְרוּתוֹ שֶׁל לוֹט אֵין קִדּוּשָׁיו קִדּוּשִׁין</b>. שאם השתכר כל כך עד שאינו מודע כלל למעשיו, אין כל תוקף למעשיו ודבריו (ראה הלכות מכירה כט,יח).
<b>וּמִתְיַשְּׁבִין בְּדָבָר זֶה</b>. מבררים היטב את נסיבות המקרה ומידת שכרותו (יד"פ).
<h3> יט</h3>
<b>הַמְקַדֵּשׁ בְּפָחוֹת מִפְּרוּטָה אֵינָהּ מְקֻדֶּשֶׁת</b>. שאין פחות מפרוטה נחשב לכסף (ראה לעיל ג,א).
<h3> כ</h3>
<b>הַמְּקַדֵּשׁ אִשָּׁה בְּפָחוֹת מִפְּרוּטָה... אַף עַל פִּי שֶׁשָּׁלַח סִבְלוֹנוֹת לְאַחַר מִכָּאן אֵינָהּ מְקֻדֶּשֶׁת</b>. גם אם שלח לה מתנות אחרי הקידושין (ראה לקמן ט,כח), והן שוות יותר מפרוטה — אינה מקודשת (ולדין בעילה אחרי קידושין בפחות משווה פרוטה ראה לקמן ז,כג).<br>			 <br>		<br>			שֶׁמֵּחֲמַת קִדּוּשִׁין הָרִאשׁוֹנִים שָלְחוּ שֶׁהָיוּ קִדּוּשִׁין פְּסוּלִין. האנשים הללו שקידשו בתחילה בפסול שלחו את המתנות על סמך הקידושין הראשונים שהיו פסולים ולא נתכוונו לקדשה בהן.
<h3> כא</h3>
<b>וּזְרָקָם בֵּין לְתוֹךְ יָדָהּ בֵּין לְתוֹךְ חֵיקָהּ אוֹ לְתוֹךְ חֲצֵרָהּ וכו'</b>. שבכל אלה היא קונה את החפץ (והוא הדין לעניין הגט, ראה הלכות גירושין ה,א).
<b>הָיְתָה עוֹמֶדֶת בִּרְשׁוּת הַבַּעַל וכו'</b>. אם נמצאת במקום השייך לבעל, צריך שהכסף או השטר יגיע אליה ממש, ולא שינוח על הארץ במקום קרוב אליה (וראה שם ה,ח).
<b>מִדַּעְתָּהּ</b>. ברצונה ובהסכמתה להתקדש.
<b>הֲרֵי אֵלּוּ קִדּוּשֵׁי סָפֵק</b>. שיש ספק אם היא קונה ברשות המשותפת לשניהם (ראה לעיל ה"ד).
<h3> כב</h3>
<b>הָיוּ עוֹמְדִין בִּרְשׁוּת הָרַבִּים אוֹ בִּרְשׁוּת שֶׁאֵינָהּ שֶׁל שְׁנֵיהֶם וכו'</b>. שיכולה לקנות אף אם הקידושין מונחים ברשות שאינה שלה, אם הם קרובים אל מקום עמידתה (לדין דומה בגט ראה הלכות גירושין ה,יג-טו).
<b>וְאָבְדוּ קֹדֶם שֶׁיַּגִּיעוּ לְיָדָהּ</b>. כך שאי אפשר לבדוק מי קרוב אליהם.
<b>כֵּיצַד הוּא קָרוֹב לָהּ וְקָרוֹב לוֹ וכו'</b>. והכלל הוא שאין מדובר רק בעניין המרחק המדוד ביניהם, אלא ביכולת שמירת החפץ.
<h2>פרק ה</h2>
<h3> א</h3>
<b>בְּדָבָר שֶׁהוּא אָסוּר בַּהֲנָאָה</b>. בחפץ שנאסר בכל שימוש (ולא רק באכילה).
<b>כְּגוֹן חָמֵץ בְּפֶסַח אוֹ בָּשָׂר בְּחָלָב</b>. שהם אסורים באכילה ובכל הנאה מדין תורה (ראה הלכות חמץ ומצה א,ב, הלכות מאכלות אסורות ט,א).
<b>וַאֲפִלּוּ הָיָה אָסוּר בַּהֲנָיָה מִדִּבְרֵיהֶם כְּגוֹן חָמֵץ בְּשָׁעָה שִׁשִּׁית מִיּוֹם אַרְבָּעָה עָשָׂר</b>. שהחמץ אסור בהנאה מן התורה מחצות יום י"ד בניסן, שהוא סוף השעה השישית. ומדברי חכמים אסור ליהנות ממנו מתחילת השעה השישית (הלכות חמץ ומצה א,ח-ט).
<b>אֵינָהּ מְקֻדֶּשֶׁת</b>. שלא קיבלה דבר שיכולה ליהנות ממנו.
<h3> ב</h3>
<b>עָבַר וּמָכַר דָּבָר הָאָסוּר בַּהֲנָיָה וְקִדֵּשׁ בְּדָמָיו</b>. אף שהדבר אסור בכל שימוש, ובכלל זה במכירה, הכסף שניתן בתמורתו לא נאסר בהנאה, ויכול לקדש בו.
<b>שֶׁדְּמֵי עֲבוֹדָה זָרָה אֲסוּרִין בַּהֲנָיָה כָּמוֹהָ</b>. האיסור נתפס אף בכסף שניתן תמורתה (הלכות עבודה זרה ז,ט).
<b>בְּפֶרֶשׁ עֶגְלֵי עֲבוֹדָה זָרָה</b>. פסולת שבמעי בהמות שהוקרבו לעבודה זרה (הלכות עבודה זרה ז,ג).
<b>שׁוֹר הַנִּסְקָל</b>. שור שנגמר דינו להיסקל, כגון שהמית אדם (הלכות נזקי ממון י,א), ובשרו אסור בהנאה אף אם נשחט (הלכות מאכלות אסורות ד,כב).
<h3> ג</h3>
<b>בְּפֵרוֹת שְׁבִיעִית</b>. פירות שגדלו בשנת השמיטה, ויש איסור לסחור בהם (הלכות שמיטה ויובל ו,א).
<b>אוֹ בְּאֵפֶר פָּרָה אֲדֻמָּה אוֹ בְּמַיִם שֶׁמִּלְּאָן לַעֲשׂוֹתָן מֵי נִדָּה</b>. באפר משרפת פרה אדומה, או במים שמערבים בהם את אפר הפרה האדומה, כדי להזותם על טמא מת לטהר אותו מטומאתו. ואסור לקחת שכר על הזיית אפר הפרה על הטמאים, או על עירוב האפר במים.
<b>הֲרֵי זוֹ מְקֻדֶּשֶׁת</b>. מפני שניתן לקבל שכר בעבורם בדרכים מסוימות.
<b>בְּהֶקְדֵּשׁ שֶׁל בֶּדֶק הַבַּיִת</b>. כסף או רכוש שהוקדש לבית המקדש.
<b>בְּשׁוֹגֵג הֲרֵי זוֹ מְקֻדֶּשֶׁת</b>. שלא ידע שהוא של הקדש,<br>			 <br>			והדין הוא שמעל, וההקדש יצא לחולין, ונמצא מקדש ברכושו (הלכות מעילה ו,ג).
<b>כְּדִין כָּל מוֹעֵל בִּשְׁגָגָה</b>. שם א,ג.
<b>בְּמֵזִיד אֵינָהּ מְקֻדֶּשֶׁת</b>. שאין בזה מעילה, והרכוש נותר בבעלות ההקדש.
<h3> ד</h3>
<b>בְּמַעֲשֵׂר שֵׁנִי</b>. אחד המעשרות מפירות ארץ ישראל, שהבעלים אוכלים אותו בירושלים בטהרה, או פודים אותו בכסף ('מחללים') ואת תמורתו אוכלים שם (הלכות מעשר שני פרקים ב-ד).
<b>שֶׁאֵין לוֹ לַעֲשׂוֹת בּוֹ שְׁאָר חֲפָצָיו עַד שֶׁיִּתְחַלֵּל</b>. הפירות הם כשייכים לה', ואסור להשתמש בהם עד שייפדו וייהפכו לחולין (שם ג,יז).
<h3> ה</h3>
<b>כֹּהֵן שֶׁקִּדֵּשׁ בְּחֶלְקוֹ מִקָּדְשֵׁי קָדָשִׁים וכו'</b>. שנטל את החלק שקיבל לאכילה מן הקרבנות הקדושים קדושה חמורה או קלה (ראה הלכות מעשה הקרבנות י,יד ואילך), וקידש בו אישה.
<b>שֶׁלֹּא הֻתְּרוּ אֶלָּא לַאֲכִילָה בִּלְבַד</b>. שלמטרה זו ניתנו לכהנים, ולא שיהיה כרכושם.
<b>בִּתְרוּמָה גְּדוֹלָה וּבִתְרוּמַת מַעֲשֵׂר וכו'</b>. שכל אלה הם חלקים מן היבול הניתנים לכהנים, ללוויים ולעניים (לסדר הפרשתם ראה הלכות מתנות עניים ו,א-ו), והם נחשבים כרכוש המקבל לכל עניין.
<h3> ו</h3>
<b>מַתָּנוֹת שֶׁלֹּא הוּרְמוּ הֲרֵי הֵן כְּמִי שֶׁהוּרְמוּ</b>. גם אם עדיין לא הופרשו תרומות ומעשרות מן התבואה, לכמה עניינים נחשב כאילו כבר הופרשו.
<b>יִשְׂרָאֵל שֶׁנָּפְלוּ לוֹ טְבָלִים מִבֵּית אֲבִי אִמּוֹ כֹּהֵן</b>. שקיבל ישראל פירות שלא הופרשו מהם תרומות ומעשרות בירושה מסביו, שהיה כהן.
<b>הֲרֵי הֵן כִּתְרוּמוֹת וּמַעַשְׂרוֹת שֶׁנָּפְלוּ לוֹ בִּירֻשָּׁה מֵאֲבִי אִמּוֹ</b>. נידונים כתרומות ומעשרות שירש אותם מהסבא אחר שהופרשו, והם רכושו של הנכד.
<b>שֶׁאַף עַל פִּי שֶׁאֵינָן רְאוּיִין לוֹ לַאֲכִילָה וכו'</b>. למרות שהתרומה אסורה לישראל באכילה, יש לו זכות בה — שהרי יכול למכרה לכהנים.
<b>בִּתְרוּמָה שֶׁהִפְרִישׁ מִגָּרְנוֹ</b>. שצריך לתת אותה לכהנים.
<b>שֶׁהֲרֵי אֵין לוֹ לְמָכְרָהּ וְאֵין לוֹ בָּהּ אֶלָּא טוֹבַת הֲנָאָה... וְטוֹבַת הֲנָאָה אֵינָהּ מָמוֹן</b>. אסור לו למכור אותה לכהנים, והזכות היחידה שיש לו בתרומה היא היכולת לתת אותה לכהן מסוים ('טובת הנאה'), וזכות זו לא נחשבת כשוות כסף.
<h3> ז</h3>
<b>בְּחָמָס</b>. רכוש שנקנה בניגוד לרצון המוכר<br>			 <br>			(הלכות מכירה י,ה).
<b>וְנוֹדַע שֶׁקָּנָה אוֹתוֹ דָּבָר בְּיֵאוּשׁ</b>. שייאוש הבעלים מהחזרת החפץ, מקנה במקרים מסוימים את החפץ לגזלן, למרות שחלה עליו חובה להשיב את דמי הגזלה (לאופן הקניין ראה הלכות גנבה ה,ג, הלכות גזלה ב,ג).<br>			 <br>		<br>			ח. כְּדֵי שֶׁלֹּא לְהִתְבַּיֵּשׁ עִמּוֹ. בעל הבית אמר זאת כדי שלא יבייש את הלוקח, אך לא התכוון לכך באמת.
<b>בְּדָבָר שֶׁאֵין בַּעַל הַבַּיִת מַקְפִּיד עָלָיו</b>. שהוא קל ערך, ובעל הבית מוותר עליו ברצון.
<h3> ט</h3>
<b>הָיְתָה סְחוֹרָה בֵּינוֹ וּבֵין חֲבֵרוֹ</b>. שהיו שניים שותפים בסחורה.
<b>שׁוּמַת בֵּית דִּין</b>. הערכת שווי על ידי בקיאים.
<b>שֶׁאֵין זֶה נוֹטֵל לְעַצְמוֹ מַה שֶּׁיִּרְצֶה וְיַנִּיחַ מַה שֶּׁיִּרְצֶה</b>. שאין רשאי לחלק רכוש משותף בלא הסכמה או שומה (ראה הלכות שלוחין ושותפין ה,ט).
<h3> י</h3>
<b>אִם קָדַם בֵּינֵיהֶן שִׁדּוּכִין וְנָטְלָה וְשָׁתְקָה הֲרֵי זוֹ מְקֻדֶּשֶׁת</b>. אם הייתה הסכמה מראש על נישואיהם, שתיקתה מתפרשת כהסכמה, שהרי היא עומדת להתקדש לו.
<b>וְאִם אָמְרָה הִין הֲרֵי זוֹ מְקֻדֶּשֶׁת</b>. אמרה כן, ובכך הסכימה להתקדש בחפץ זה למרות שהיה שייך לה ונגזל ממנה.
<h3> יא</h3>
<b>שֶׁכָּל שְׁתִיקָה שֶׁלְּאַחַר מַתַּן מָעוֹת אֵינָהּ מוֹעֶלֶת</b>. אחרי שהכסף כבר נמצא אצלה, אין השתיקה מתפרשת כהסכמה.
<b>כִּנְסִי פִּקָּדוֹן זֶה</b>. קחי אותו לשמור עליו בעבורי.
<b>אִם אָמַר לָהּ קֹדֶם שֶׁתִּטְּלֶנּוּ וּנְטָלַתּוּ וְשָׁתְקָה הֲרֵי זוֹ מְקֻדֶּשֶׁת</b>. שהרי לקחה את הפיקדון אחרי שאמר לה שהוא לשם קידושין, ומכך שלקחה מובן שהסכימה לקידושין.
<h3> יב</h3>
<b>חוֹב שֶׁהָיָה לָהּ אֶצְלוֹ</b>. שהיה חייב לה כסף.
<b>אִם הָיָה בֵּינֵיהֶן שִׁדּוּכִין הֲרֵי זוֹ מְקֻדֶּשֶׁת</b>. כדלעיל ה"י.
<h3> יג</h3>
<b>הַמְקַדֵּשׁ בְּמִלְוָה</b>. שוויתר לה על חוב שהייתה חייבת לו, ורוצה שתתקדש לו בתמורתו.
<b>שֶׁהָיָה לוֹ אֶצְלָהּ חוֹב דִּינָר</b>. שהייתה חייבת לו דינר.
<b>שֶׁהַמִּלְוָה לְהוֹצָאָה נִתְּנָה וכו'</b>. ההלוואה נועדה כדי שישתמש הלווה בכסף, ולא נתן לה כל הנאה בכך שוויתר לה על החוב.
<h3> יד</h3>
<b>מִלְוָה עַל הַמַּשְׁכּוֹן</b>. שלוותה כסף ונתנה חפץ עירבון להחזרת החוב שלה.
<h3> טו</h3>
<b>בַּהֲנָאַת זְמַן שֶׁאַרְוִיחַ לָךְ</b>. שהכסף יהיה בידך לזמן מסוים, ולא אתבע אותך במשך אותו הזמן.
<b>מִפְּנֵי שֶׁהִיא כְּרִבִּית</b>. שהמלווה מרוויח דבר נוסף מן ההלוואה והוא הקידושין.
<b>וּפֵרְשׁוּ רַבּוֹתַי בַּהֲנָאַת מִלְוָה דְּבָרִים שֶׁאֵין רָאוּי לְשָׁמְעָן</b>. שאמרו בעניין פירושים שאינם נכונים (ראה בפסקים ושיטות).
<h3> טז</h3>
<b>וּבַחוֹב שֶׁיֵּשׁ לִי אֶצְלִיךְ</b>. שאמחל לך על מה שאת חייבת לי.
<b>הֲרֵי זוֹ מְקֻדֶּשֶׁת</b>. שהרי יש פרוטה שאינה מלווה, ונמצא שקיבלה ממנו דבר שהיא נהנית בו.
<b>וְכֵן אִם אָמַר לָהּ בַּמִּלְוָה שֶׁיֵּשׁ לִי אֶצְלִיךְ וּבִפְרוּטָה</b>. שאין זה משנה אם הזכיר קודם את החוב או את הפרוטה.
<h3> יז</h3>
<b>בַּחוֹב שֶׁיֵּשׁ לִי בְּיַד זֶה בְּמַעֲמַד שְׁלָשְׁתָּן</b>. בכסף שאדם אחר חייב לי. ואם האיש והאישה והחייב נוכחים במעמד, עוברת זכות גביית החוב ממנו אליה (ראה הלכות מכירה ו,ח).
<b>הֲרֵי זוֹ מְקֻדֶּשֶׁת</b>. בזכות לגבות את החוב.
<h3> יח</h3>
<b>קִדְּשָׁהּ בְּפִקָּדוֹן שֶׁיֵּשׁ לוֹ בְּיָדָהּ<br>			<br>				אוֹ בִּשְׁאֵלָה שֶׁהִשְׁאִילָהּ</b>. שהפקיד או השאיל לה חפץ, ומקדשה בו.
<h3> יט</h3>
<b>וְהִנִּיחָהּ הַשִּׁלְטוֹן וְלֹא תְּבָעָהּ</b>. המושל לא גבה ממנה כסף, מחמת השתדלותו של האיש.
<b>שֶׁהַהֲנָאָה שֶׁבָּאָה לָהּ מִדְּבָרָיו הֲרֵי הִיא כְּמִלְוָה</b>. שיש כאן מעין שכר עבודה, ואם מוותר לה על התשלום נמצא שמקדש אותה במלווה (ראה בהלכה הבאה).
<h3> כ</h3>
<b>בִּמְלָאכָה זוֹ שֶׁאֶעֱשֶׂה עִמָּךְ</b>. שאעשה בעבורך.
<b>לְפִי שֶׁהַשְּׂכִירוּת יִזְכֶּה בָּהּ הַפּוֹעֵל מִתְּחִלָּה וְעַד סוֹף</b>. על כל חלק של המלאכה הוא זכאי מיד לשכר, ההולך ומצטבר כחוב של המעסיק.
<h3> כא</h3>
<b>שֶׁנָּתַתִּי עַל פִּיךְ</b>. שנתתי לפי ציווייך.
<h3> כב</h3>
<b>אָדָם חָשׁוּב</b>. אדם מכובד.
<h3> כג</h3>
<b>וְלֹא הַמַּשְׁכּוֹן נָתַן לִהְיוֹתוֹ שֶׁלָּהּ</b>. שנתן אותו רק כדי להבטיח את תשלום התחייבותו.
<b>יֵשׁ לוֹ מִקְצָת קִנְיָן בְּגוּפוֹ שֶׁל מַשְׁכּוֹן</b>. שלעניינים מסוימים נחשב המשכון כשלו (ראה הלכות שכירות י,א).
<h3> כה</h3>
<b>אֲגֻדָּה</b>. צרור, חבילה.
<b>שֶׁהַשְּׁתִיקָה שֶׁלְּאַחַר מַתַּן מָעוֹת לְיָדָהּ אֵינָהּ מוֹעֶלֶת</b>. אינה נחשבת כהסכמה (לעיל הי"א).
<b>שֶׁמָּא תִּשְׁוֶה פְּרוּטָה בְּמָקוֹם אַחֵר</b>. כדלעיל ד,יט.
<h3> כו</h3>
<b>בִּתְמָרָה</b>. בפרי התמר.
<b>הִתְקַדְּשִׁי לִי בְּזוֹ</b>. ובכל פעם נתן לה תמר נוסף.
<b>אִם יֵשׁ בְּאַחַת מֵהֶן שָׁוֶה פְּרוּטָה</b>. שאין התמרים מצטרפים זה לזה, שהרי נקט לשון קידושין בכל אחד מהם.
<h3> כז</h3>
<b>אִם יֵשׁ בְּכֻלָּם שָׁוֶה פְּרוּטָה מְקֻדֶּשֶׁת</b>. שמלשונו מובן שנתכוון לקדשה בכולן יחד.
<b>אֵינָהּ מְקֻדֶּשֶׁת אֶלָּא מִסָּפֵק</b>. שמא שוות פרוטה במדינה אחרת.
<b>הָיְתָה אוֹכֶלֶת רִאשׁוֹנָה רִאשׁוֹנָה</b>. שאכלה מיד כל תמר שהגיע לידה.
<b>הֲרֵי הֵן כְּמִלְוָה</b>. כחוב שחייבת לו, שבסוף מחל לה עליו.
<b>וְהַמְקַדֵּשׁ בְּמִלְוָה אֵינָהּ מְקֻדֶּשֶׁת</b>. לעיל הי"ג.
<h3> כח</h3>
<b>הֲרֵי אַתְּ מְקֻדֶּשֶׁת לִי בְּאֵלּוּ</b>. בתמרים הללו.
<b>שֶׁלָּהּ הִיא אוֹכֶלֶת</b>. שמתחילה הצטרפו התמרים יחד, ומאחר שקיבלה אותם כקידושין הרי הם רכושה, ואינם כמלווה.
<h3> כט</h3>
<b>מַיִם... בּוֹ וּבְמַה שֶּׁבְּתוֹכוֹ</b>. הכוס והמים מצטרפים לשווה פרוטה.
<b>יַיִן... בּוֹ וְלֹא בְּמַה שֶּׁבְּתוֹכוֹ</b>. רק בכוס עצמה, ולא ביין שבתוכה.
<b>שֶׁמֶן... בְּמַה שֶּׁבְּתוֹכוֹ וְלֹא בּוֹ</b>. בשמן ולא בכוס.
<b>וְאֵין מַשְׁגִּיחִין עַל הַכּוֹס</b>. אין מחשבים את ערכה של הכוס.
<h2>פרק ו</h2>
<h3> א</h3>
<b>בֵּין שֶׁהָיָה הַתְּנַאי מִן הָאִישׁ בֵּין שֶׁהָיָה מִן הָאִשָּׁה</b>. לכל אחד מהם יש את האפשרות להטיל תנאי בקידושין.
<b>וְכָל תְּנַאי שֶׁבָּעוֹלָם... צָרִיךְ לִהְיוֹת בַּתְּנַאי אַרְבָּעָה דְּבָרִים</b>. ראה ראיה לכך שמשפטי התנאים נוגעים בכל הדינים, לקמן הי"ד. דיני התנאים בגירושין מבוארים בהלכות גירושין פרקים ח-ט, דיניהם במקח וממכר מבוארים בהלכות מכירה פרק יא, ודיניהם בשאר דיני ממון בהלכות זכייה ומתנה ג,ז-ח.
<h3> ב</h3>
<b>שֶׁיִּהְיֶה תְּנַאי כָּפוּל</b>. יתבאר לקמן ה"ג.
<b>וְשֶׁיִּהְיֶה הִין שֶׁלּוֹ קוֹדֵם לַלָּאו</b>. יתבאר לקמן ה"ו.
<b>וְשֶׁיִּהְיֶה הַתְּנַאי קוֹדֵם לַמַּעֲשֶׂה</b>. יתבאר לקמן ה"ד.
<b>וְשֶׁיִּהְיֶה הַתְּנַאי דָּבָר שֶׁאֶפְשָׁר לְקַיְּמוֹ</b>. יתבאר לקמן ה"ז.
<h3> ג</h3>
<b>הַתְּנַאי קַיָּם</b>. יש לו תוקף.
<h3> ד</h3>
<b>וְאַף עַל פִּי שֶׁהַכֹּל בְּתוֹךְ כְּדֵי דִּבּוּר</b>. גם אם התנאי נאמר בתוך שיעור זמן אמירת 'שלום עליך רבי' (הלכות שבועות ב,יז) מאמירת הקידושין, אינו תקף.
<h3> ז</h3>
<b>שֶׁהַדָּבָר יָדוּעַ שֶׁאִי אֶפְשָׁר לָהּ לְקַיֵּם תְּנַאי זֶה</b>. ולפיכך התנאי בטל, והמעשה חל מיד.
<b>וְאֵין זֶה אֶלָּא כְּמַפְלִיגָהּ בִּדְבָרִים דֶּרֶךְ שְׂחוֹק וְהִתּוּל</b>. דיבורו אינו רציני.
<h3> ח</h3>
<b>וְאֵין אוֹמְרִים בָּזֶה הֲרֵי הִתְנָה עַל מַה שֶּׁכָּתוּב בַּתּוֹרָה</b>. שבמקרה כזה הדין הוא שתנאו בטל (כמבואר בהלכה הבאה).
<h3> ט</h3>
<b>כָּל הַמַּתְנֶה עַל מַה שֶּׁכָּתוּב בַּתּוֹרָה תְּנָאוֹ בָּטֵל חוּץ מִדָּבָר שֶׁבְּמָמוֹן</b>. שרק בעניינים הנוגעים לדיני ממונות ניתן ששני הצדדים יסכימו על התנהגות שאינה לפי דין תורה (ראה לקמן יב,ט).
<b>תְּנָאֲךָ בָּטֵל וּכְבָר נִתְקַיְּמוּ מַעֲשֶׂיךָ</b>. המעשה חל באופן גמור, בלי תלות בתנאי.
<h3> י</h3>
<b>עַל תְּנַאי שֶׁאֵין לָהּ עָלָיו שְׁאֵר כְּסוּת וְעוֹנָה</b>. שמקדשה בתנאי שיהיה פטור מלספק לה מזונות וביגוד ומלקיים עמה יחסי אישות, שהם דברים שהתחייב בהם מן התורה כשנשא אותה (לקמן יב,ב).
<b>יְפַת תֹּאַר</b>. שהתירה התורה לאיש צבא לקחת משבי המלחמה אישה גויה שחושק בה ולבעול אותה, ושיישא אותה לאישה אחרי שתתגייר (ראה הלכות מלכים פרק ח).
<b>שֶׁיִּתְעַמֵּר בָּהּ</b>. ישתמש בה כשפחה, והדבר אסור מן התורה (שם ח,ו).
<h3> יא</h3>
<b>שֶׁאֵין בְּיָדָהּ שֶׁיַּעַבְרוּ אֲחֵרִים</b>. אינה יכולה לגרום לאחרים לעשות עברה.
<h3> יד</h3>
<b>עִם שְׁאָר הָאַרְבָּעָה דְּבָרִים</b>. שנידונו בפירוט מתחילת הפרק ועד כאן.
<b>מִתְּנָאֵי בְּנֵי רְאוּבֵן וּבְנֵי גָּד</b>. משה רבנו התנה עם שבטים אלו, שאם יסייעו לשאר השבטים במלחמת כיבוש הארץ, ינחלו בעבר הירדן, ואם לאו יקבלו נחלה בארץ כנען כשאר השבטים.
<h3> טו</h3>
<b>וְכֵן הַדִּין בְּגִטִּין</b>. ראה הלכות גירושין ח,א, ט,ה.
<b>וּבְמָמוֹנוֹת</b>. הלכות מכירה יא,א, הלכות זכייה ומתנה ג,ו.
<h3> טז</h3>
<b>מְקֻדֶּשֶׁת לְמַפְרֵעַ</b>. משעת מעשה הקידושין, ולא משעת קיום התנאי.
<h3> יז</h3>
<b>כָּל הָאוֹמֵר מֵעַכְשָׁו אֵינוֹ צָרִיךְ לִכְפֹּל תְּנָאוֹ וכו'</b>. שהתניה 'מעכשיו' כורכת את המעשה והתנאי יחד, ונותנת תוקף יתר לתנאי בביטול המעשה (רא"ש גיטין ו,טו בשם הראב"ד). ויש שהציעו שהצורך בניסוח מפורט על פי כללי התנאים, נובע מכך שזמן תקפות המעשה נדחה עד שיתקיים התנאי (יד"פ).
<b>אוֹ שֶׁשָּׁתַק... אֵינָהּ מְקֻדֶּשֶׁת</b>. שהרי לא הסכים כששמע.
<h2>פרק ז</h2>
<h3> א</h3>
<b>שֶׁלֹּא יִמְחֶה</b>. שלא יתנגד.
<b>מְלַמְּדִין אֶת הָאָב</b>. מורים לו למחות על הקידושין כדי לבטל אותם מראש, ובכך לפטור את האישה מן הצורך בייבום או בחליצה.
<h3> ב</h3>
<b>בָּזֶה</b>. במה שנותן לה לקידושין.
<b>בֵּית כּוֹר עָפָר</b>. שדה הראויה לזרוע בה תבואה בשיעור כור.
<b>כְּדֵי לְקַלְקְלָהּ</b>. לגרום לה לתקלה, שתינשא לאדם אחר בעברה.
<h3> ד</h3>
<b>וְיַרְאֶנָּה</b>. וצריך להראות לה כדי שיתקיים התנאי.
<b>אֵינָהּ מְקֻדֶּשֶׁת עַד שֶׁיַּרְאֶנָּה מִשֶּׁלּוֹ</b>. רכוש השייך לו.
<b>בַּאֲרִיסוּת</b>. האריס הוא מי שמקבל שדה לעבד אותה תמורת אחוז מסוים מן היבול.
<b>שֶׁמַּשְׁמַע שֶׁאַרְאֵךְ שֶׁעִמִּי לְעַצְמִי דָּבָר זֶה שֶׁאָמַרְתִּי לָךְ</b>. שכוונת הביטוי 'עד שאראך' היא שיראה לה נכס או רכוש השייכים לו לגמרי.
<h3> ה</h3>
<b>נְקָעִים</b>. בקעים.
<b>וְאֵין נִמְדָּדִין עִמּוֹ</b>. אינם נחשבים חלק ממידת בית כור.
<h3> ו</h3>
<b>אֶחָד מִשְּׁלֹשָׁה נְדָרִים אֵלּוּ וכו'</b>. שרגיל אדם להקפיד עליהם, מפני שהם נדרים של עינוי נפש או נדרים הפוגעים ביחסים שבינו לבינה (הלכות נדרים יב,א-ג).
<b>בְּמִינֵי צִבְעוֹנִין</b>. איפור או בגדים צבעוניים.
<b>אֲפִלּוּ נִמְצֵאת שֶׁנָּדְרָה שֶׁלֹּא תֹּאכַל חֲרוּבִין</b>. דוגמה לנדר שאין לו חשיבות, אך אותו אדם גילה את דעתו שאינו חפץ בכל נדר.
<h3> ז</h3>
<b>אַף עַל פִּי שֶׁאָמַר מַקְפִּיד אֲנִי... מְקֻדֶּשֶׁת</b>. מפני שרוב בני האדם אינם מקפידים עליהם.
<b>הַפּוֹסְלִין בַּכֹּהֲנִים</b>. מעבודה במקדש.
<b>וּבְהִלְכוֹת בִּיאַת מִקְדָּשׁ</b>. פרקים ז-ח.
<b>וְדַדִּין גַּסִּין מֵחַבְרוֹתֶיהָ</b>. שדיים גדולים משל שאר הנשים.
<b>וְשׁוּמָה<br>			<br>				שֶׁעַל הַפַּדַּחַת</b>. יבלת על<br>			 <br>			המצח.
<b>וַאֲפִלּוּ קְרוֹבָה מִשְּׂעַר רֹאשָׁהּ</b>. שאינה בולטת כל כך.
<b>וְאַף עַל פִּי שֶׁאֵין בָּהּ שֵׂעָר</b>. גם אם לא צמחו בשומה שערות, היא פוסלת בנשים.
<b>וְזוֹ הִיא הַשּׁוּמָה שֶׁיְּתֵרָה בְּאִשָּׁה עַל הַכֹּהֲנִים</b>. שהיא מום הפוסל בנשים ולא בכהנים.
<b>כָּאִסָּר</b>. מטבע קטן.
<h3> ח</h3>
<b>הַמְקַדֵּשׁ אִשָּׁה סְתָם</b>. בלא שהתנה על מנת שאין בה נדרים או מומים.
<b>אֶחָד מִשְּׁלֹשָׁה נְדָרִים</b>. האמורים לעיל ה"ו.
<b>מְקֻדֶּשֶׁת מִסָּפֵק</b>. שמא אין אדם חפץ באישה נדרנית או שיש בה מומים, גם אם לא אמר במפורש.
<b>וְהָלְכָה אֵצֶל חָכָם וְהִתִּיר לָהּ</b>. שהחכם יכול להתיר את נדרה כשהתחרטה עליו (ראה הלכות נדרים ד,ה, הלכות שבועות פרק ו).
<b>הֲרֵי זוֹ מְקֻדֶּשֶׁת</b>. מפני שאין עליה עכשיו נדרים, ואין גנאי בנדרים שנדרה בעבר והותרו.<br>			 <br>		<br>			ט. וְהָיוּ בָּהּ מוּמִין וְהָלְכָה אֵצֶל רוֹפֵא וְרִפֵּא אוֹתָהּ אֵינָהּ מְקֻדֶּשֶׁת וכו'. משום שהאיש מקפיד על מומים שיש באישה, ומגונה בעיניו אף אם נרפאו. אבל במקרה ההפוך אין האישה מקפידה.
<h3> י</h3>
<b>לְאַחַר שְׁלֹשִׁים יוֹם</b>. שהקידושין יחולו בעוד שלושים יום.
<b>שֶׁנִּתְאַכְּלוּ</b>. האישה הוציאה את הכסף וכבר אינו ברשותה.
<b>הֲרֵי זוֹ מְקֻדֶּשֶׁת</b>. שהרי קיבלה כסף לשם קידושין.
<b>וְאִם חָזַר בּוֹ בְּתוֹךְ הַשְּׁלֹשִׁים אוֹ חָזְרָה הִיא אֵינָהּ מְקֻדֶּשֶׁת</b>. מפני שעדיין לא חלו הקידושין.
<h3> יא</h3>
<b>כְּשֶׁיָּבֹאוּ קִדּוּשֵׁי רִאשׁוֹן יִמְצְאוּ אוֹתָהּ אֵשֶׁת אִישׁ</b>. בזמן שבו הקידושין הראשונים אמורים לחול, נמצא שכבר היא אשת איש לשני.
<b>שֶׁאֵין קִדּוּשִׁין תּוֹפְסִין בָּהּ</b>. שאין קידושין תופסים בערווה (לעיל ד,יב).
<h3> יב</h3>
<b>מְקֻדֶּשֶׁת מִסָּפֵק לִשְׁנֵיהֶם</b>. מפני שיש ספק אם קידושי הראשון חלים מעכשיו או רק לאחר שלושים יום.
<h3> יג</h3>
<b>שֶׁהִתְנָה בְּדָבָר שֶׁאִי אֶפְשָׁר לְקַיְּמוֹ</b>. שהרי אין אישה יכולה להיות מקודשת לשני אנשים (לעיל ג,ט), ולפיכך התנאי בטל. אבל כשאמר 'חוץ מפלוני', הגביל את הקידושין שלא באופן של התניה, ולכן יש ספק אם מועיל.
<h3> יד</h3>
<b>וּכְשֶׁיְּגָרֵשׁ אוֹתָהּ תִּהְיֶה מְקֻדֶּשֶׁת</b>. על פי אמירתו בשעה שקידש אותה בתחילה, תהיה מקודשת בפרוטה השנייה לאחר הגירושין.
<b>לְאַחַר שֶׁאֶתְגַּיֵּר לְאַחַר שֶׁתִּתְגַּיְּרִי</b>. שהקידושין נעשים כאשר אחד הצדדים עדיין גוי.
<b>לְאַחַר שֶׁאֶשְׁתַּחְרֵר לְאַחַר שֶׁתִּשְׁתַּחְרְרִי</b>. שהקידושין נעשים כאשר אחד הצדדים הוא עבד כנעני שאינו בדין קידושין (לעיל ד,טו), ולאחר שישתחרר יהיה מותר להינשא לישראל (הלכות איסורי ביאה יג,יב).
<b>לְאַחַר שֶׁתָּמוּת אֲחוֹתֵךְ</b>. ומדובר באחות אשתו, שאסור בה כל עוד אשתו בחיים, ואחרי מות אשתו מותר בה (שם ב,ט).
<h3> טו</h3>
<b>הָיוּ קִדּוּשִׁין תּוֹפְסִין בָּהּ מִסָּפֵק</b>. כמבואר לעיל ד,יד.
<b>אִשְׁתְּךָ נְקֵבָה<br>			<br>				הֲרֵי הִיא מְקֻדֶּשֶׁת לִי</b>. אם תיוולד לך בת, הרי הבת מקודשת לי.
<b>לֹא אָמַר כְּלוּם</b>. אין בזה קידושין כלל, שאין כאן מי שתתקדש.
<b>וְאִם הָיְתָה אֵשֶׁת חֲבֵרוֹ מְעֻבֶּרֶת וְהֻכַּר הָעֻבָּר</b>. שניכר לרואים שהיא בהיריון.
<b>כְּדֵי שֶׁיִּכְנֹס אוֹתָהּ בְּקִדּוּשִׁין שֶׁאֵין בָּהֶן דֹּפִי</b>. בקידושין שאין בהם חיסרון. שהדין כאן שמקודשת נאמר משום חומרה, אך מצד ההלכה אין אדם מקנה דבר שלא בא לעולם וכן אינו מקנה למי שלא בא לעולם (הלכות מכירה כב,י), ונמצא שלא היו כאן קידושין (פה"מ קידושין ג,ה).
<h3> יז</h3>
<b>וְהוּא יַשְׁלִים לָהּ אֶת הַשְּׁאָר</b>. בתנאי שישלים את מלוא הסכום שהתחייב.
<b>אֵינָהּ מְקֻדֶּשֶׁת עַד שֶׁיַּשְׁלִים</b>. עד שייתן את כל מה שאמר.
<b>לַחֲזֹר זֶה בָּזֶה</b>. להתחרט.
<b>וְכֵן אִם נִמְצָא מָנֶה חָסֵר דִּינָר</b>. שהתגלה שבאותם מאה דינרים שאמר לה, חסר אחד.
<b>דִּינָר נְחֹשֶׁת</b>. ולא של כסף, כפי שהיה אמור להיות.
<b>נִמְצָא בָּהֶם דִּינָר רַע<br>			<br>				אִם יְכוֹלָה לְהוֹצִיאוֹ עַל יְדֵי הַדְּחָק יַחֲלִיפֶנּוּ</b>. שאחד המטבעות פגום, אזי אם יש סוחרים המוכנים לקבלו — עדיין ניתן להתייחס אליו כדינר, ויש כאן מנה ומקודשת. אך צריך האיש להחליף אותו בדינר היוצא.
<b>וְאִם לָאו אֵינָהּ מְקֻדֶּשֶׁת</b>. אם המטבע אינו יוצא אפילו על ידי הדחק.
<h3> יח</h3>
<b>וְאֵינָן צְרִיכִין שׁוּמָה בַּשּׁוּק... כְּדֵי שֶׁתִּסְמֹךְ דַּעְתָּהּ</b>. אין צורך להעריך מראש את מחיר הבגדים, כדי לגרום לאישה להאמין שהם שווים כפי שאמר לה.
<h3> יט</h3>
<b>וְהָלַךְ זֶה לְבֵיתוֹ וְזֶה לְבֵיתוֹ</b>. מבלי להסכים.
<b>תָּבְעוּ זֶה אֶת זֶה וְקִדְּשׁוּ סְתָם</b>. הביעו רצון להינשא, וקידשה מבלי להזכיר את הסכום.
<b>יֵעָשׂוּ דִּבְרֵי הָאִשָּׁה</b>. עליו להשלים את השאר כפי שרצתה האישה (ראה לעיל הי"ז).
<h3> כ</h3>
<b>וְהָלַךְ הַשָּׁלִיחַ וְקִדְּשָׁהּ עַל תְּנַאי אֵינָהּ מְקֻדֶּשֶׁת</b>. שלא מילא את שליחותו כנדרש (ראה הלכות שלוחין ושותפין א,ב).
<h3> כא</h3>
<b>קַדְּשָׁהּ לִי בְּמָקוֹם פְּלוֹנִי וכו'</b>. במקרה זה נראה שהמשלח רוצה שהקידושין ייעשו באותו המקום דווקא, והשליח שינה משליחותו.
<b>וַהֲרֵי הִיא בְּמָקוֹם פְּלוֹנִי... שֶׁמַּרְאֶה מָקוֹם הוּא לוֹ</b>. במקרה זה המקום נאמר רק כדי שידע השליח היכן למצוא אותה, ואין המשלח מקפיד על כך.
<h3> כב</h3>
<b>וְחָזַר בּוֹ מִיָּד... בְּתוֹךְ כְּדֵי דִּבּוּר אֵין חֲזָרָתָם כְּלוּם וַהֲרֵי הִיא מְקֻדֶּשֶׁת</b>. אפילו אם חזרו בהם בתוך שיעור זמן אמירת 'שלום עליך רבי' (הלכות שבועות ב,יז) מהקידושין, אין החזרה מועילה. ולמרות שבדרך כלל חזרה תוך כדי דיבור מבטלת את האמירה הקודמת — בקידושין אין כלל זה תקף (בבלי בבא בתרא קכט,ב).
<b>שֶׁעַל בְּעִילָה זוֹ סָמַךְ</b>. שתהיה לשם קידושין.
<h2>פרק ח</h2>
<h3> א</h3>
<b>וְנִמְצָא שֶׁל דְּבַשׁ</b>. אחרי שקיבלה את הקידושין גילתה שהטעה אותה.
<b>נָתִין</b>. ראה לעיל א,ז בביאור.
<b>בֶּן כְּרָךְ</b>. תושב של עיר מרכזית.
<b>בַּת אוֹ שִׁפְחָה גּוֹדֶלֶת אוֹ אוֹפָה</b>. שיש לו בת או שפחה שהן בעלות מקצוע — קליעת שער או אפייה.
<b>אֵינָהּ מְקֻדֶּשֶׁת</b>. שהתנה שמקודשת דווקא בתנאי זה.
<h3> ב</h3>
<b>דְּבָרִים שֶׁבַּלֵּב אֵינָן דְּבָרִים</b>. אין תוקף למה שלא נאמר מפורשות (ליישום נוסף של הכלל ראה הלכות מכירה יא,ט).
<h3> ג</h3>
<b>בַּסָּם</b>. מוכר בשמים.
<b>וּבוּרְסִי</b>. מעבד עורות, שריחם רע.
<b>וְנִמְצָא שְׁמוֹ יוֹסֵף וְשִׁמְעוֹן</b>. שיש הקוראים לו בשם אחד ויש הקוראים לו בשם אחר.
<h3> ד</h3>
<b>שֶׁאֲנִי יוֹדֵעַ לִקְרוֹת</b>. ומשמעותו: יודע לקרוא בתורה.
<b>שֶׁיִּקְרָא הַתּוֹרָה וִיתַרְגֵּם אוֹתָהּ תַּרְגּוּם אֻנְקְלוֹס הַגֵּר</b>. שאת הקריאה בתורה בציבור נהגו ללוות בתרגום לארמית (ראה הלכות תפילה יב,י-יב). תרגום אונקלוס הוא התרגום לארמית המקובל בישראל, ונחשב לבר סמכא (ראה למשל הלכות איסורי ביאה יב,יג, הלכות אבל ה,יט).
<b>קָרָאָה</b>. שמשמעו: בקי במקרא.
<b>תַּנָּאָה</b>. משמעו: בקי בחיבורי התנאים.
<b>וְסִפְרָא וְסִפְרֵי</b>. קבצים של מדרשי הלכה, המסודרים על חומשים ויקרא, במדבר ודברים.
<b>וְתוֹסֶפְתָּא שֶׁל רַבִּי חִיָּא</b>. קובץ הלכות של התנאים, המהווים תוספת למשנה.
<h3> ה</h3>
<b>תַּלְמִיד</b>. תלמיד של חכמים, אדם העוסק בתורה.
<b>כְּבֶן עַזַּאי וּכְבֶן זוֹמָא</b>. שנקראו תלמידים משום שלא הספיקו לסמוך אותם, אף שהיו מגדולי ישראל.
<b>שֶׁשּׁוֹאֲלִין אוֹתוֹ דָּבָר אֶחָד בְּתַלְמוּדוֹ וְאוֹמְרוֹ</b>. שיודע לענות על שאלות בנושאים שהוא לומד.
<b>כְּאַבְנֵר בֶּן נֵר וּכְיוֹאָב</b>. שהיו שרי צבאות ישראל.
<b>שֶׁמָּא הִרְהֵר בִּתְשׁוּבָה בְּדַעְתּוֹ</b>. ומשום כך כעת הוא צדיק.
<b>פֶּן יִפְתֶּה לְבַבְכֶם</b>. שהוזהרו ישראל שלא יתפתו בליבם לעבודה זרה.
<b>לְמַעַן תְּפֹשׂ אֶת בֵּית יִשְׂרָאֵל בְּלִבָּם</b>. שבעברה זו — עבודה זרה, נענשים ('נתפסים') אף על הרהור הלב בלבד.
<h3> ו</h3>
<b>מִפְּנֵי שֶׁלֹּא הִטְעַתּוּ</b>. אלא הוא טעה מעצמו.
<h2>פרק ט</h2>
<h3> א</h3>
<b>כְּאַחַת</b>. ביחד.
<b>אִשָּׁה וּבִתָּהּ אוֹ שְׁתֵּי אֲחָיוֹת</b>. שבקידושי אחת מהן נאסרת לו השנייה באיסור ערווה (הלכות איסורי ביאה ב,ז, ב,ט).
<b>אֵין אַחַת מֵהֶן מְקֻדֶּשֶׁת</b>. אף אחת מהן אינה מקודשת לו, מפני שהקידושין אינם חלים בעריות (לעיל ד,יב), ויש כאן קידושי ערווה.
<h3> ב</h3>
<b>אֵין אַחַת מִכֻּלָּם מְקֻדֶּשֶׁת</b>. מכיוון שכלל בדבריו נשים שאינן מקודשות משום ערווה, בטלו הקידושין לגבי כולן.
<b>הָרְאוּיָה מִכֶּם לְבִיאָה מְקֻדֶּשֶׁת לִי וכו'</b>. שתלה את הקידושין באפשרות המעשית לשאת אותן, וממילא לא כלל את אלה שאסורות זו עם זו.
<b>שִׁפְחָה אוֹ גּוֹיָה</b>. שאין הקידושין תופסים בהן (לעיל ד,טו).
<h3> ג</h3>
<b>עַל יְדֵי חֲבֶרְתָּהּ</b>. בשליחות השנייה.
<b>וְקִבֵּל הָאָב קִדּוּשֶׁיהָ</b>. שהאב יכול לקדש את בתו קודם שבגרה (ראה לעיל ג,יא).
<b>צְרִיכוֹת גֵּט</b>. כדי להתיר אותן לאחרים.
<b>וְאָסוּר לוֹ לָבֹא עַל אַחַת מֵהֶן</b>. מפני שכל אחת מהן היא ספק אחות אשתו, ואסורה.<br>			 <br>		<br>		<br>			ד. שְׁתֵּיהֶן צְרִיכוֹת גֵּט וַאֲסוּרוֹת עָלָיו. גם לאחר שנתן גט לאחת מהן, שאין איסור עריות של קרבה בטל אחר גירושין (ראה הלכות איסורי ביאה ב,ז-ט).
<b>אֶחָד נוֹתֵן גֵּט וְאֶחָד כּוֹנֵס</b>. שאחרי שהתגרשה מהאחד מותרת להינשא לשני.
<h3> ה</h3>
<b>בִּרְחוֹקִים</b>. שאינם קרובי משפחה.
<h3> ו</h3>
<b>שֶׁחֶזְקַת הַשָּׁלִיחַ לַעֲשׂוֹת שְׁלִיחוּתוֹ</b>. מניחים שהשליח ביצע את שנצטווה.
<h3> ז</h3>
<b>אַרְבָּעָה גִּטִּין וַחֲלִיצָה מֵאַחַד מֵהֶם</b>. גט מכל אחד מן האחים הנותרים, שמא הייתה מקודשת לאחד מהם, וחליצה שמא הייתה מקודשת לאח שמת. ודי בחליצה של אחד מן האחים כדי לפטור את כולם מחובת חליצה (הלכות ייבום וחליצה א,ט).
<h3> ח</h3>
<b>וְנָתְנָה לוֹ הַבּוֹגֶרֶת רְשׁוּת לְקַדְּשָׁהּ</b>. מאחר שכבר אינה ברשותו, אינו יכול לקדשה אלא אם כן מינתה אותו לשליחהּ (לעיל ג,יא-יב).
<b>וְקִדֵּשׁ בִּתּוֹ סְתָם לְאֶחָד</b>. קיבל את הקידושין מבלי להבהיר בעבור מי מבנותיו קיבלם.
<b>אֵין הַבּוֹגֶרֶת בַּכְּלָל</b>. שמן הסתם קידש את הבת הקטנה, כיוון שהיא ברשותו.
<h3> ט</h3>
<b>כִּתֵּי</b>. כתות, קבוצות.
<b>בִּרְשׁוּתוֹ</b>. שיכול לקדשן בלי דעתן.
<h3> י</h3>
<b>נֶאֱמָן הָאָב... קֹדֶם שֶׁתִּבְגֹּר</b>. לפי שבאותו הזמן עדיין בכוחו לקדשה (לעיל ג,יא; וראה הלכות איסורי ביאה יח,כד).
<h3> יב</h3>
<b>נֶאֱמָן אַף לִכְנֹס</b>. לא זו בלבד שנאמן לעניין התרתה בגט לאחרים (ראה לקמן הי"ד), שהרי אינו מרוויח מזה דבר, אלא שנאמן אף אם רוצה לשאת אותה לאישה, ואין חוששים שמא הוא משקר בשל הרצון לשאתה, מפני שחושש שהאב יכיר שלא הוא זה שקידשה.
<h3> יג</h3>
<b>שְׁנֵיהֶם נוֹתְנִין גֵּט</b>. מפני ששניהם נאמנים במידה שווה.
<b>כְּנָסָהּ וְאַחַר כָּךְ בָּא אַחֵר... אֵינוֹ נֶאֱמָן</b>. שאינו נאמן לאסור אישה על בעלה.
<h3> יד</h3>
<b>אֲבָל אֵינוֹ נֶאֱמָן לִכְנֹס שֶׁמָּא יִצְרוֹ תְּקָפוֹ וכו'</b>. במקרה כזה חוששים שמא הוא משקר ואומר שהוא קידשה, ושהאישה תשתף אתו פעולה למרות שלא הוא קידשה, כדי שלא תהיה אסורה לכל אדם (השווה לעיל הי"ב). ולפיכך אין מאמינים לו אלא לעניין התרתה בגט.
<h3> טו</h3>
<b>הוּא אָסוּר בִּקְרוֹבוֹתֶיהָ וְהִיא מֻתֶּרֶת בִּקְרוֹבָיו</b>. שיכול האדם להטיל איסורים על עצמו, אך לא על האחרים (ראה הלכות גירושין יב,ג).
<b>בִּקְרוֹבוֹתֶיהָ</b>. האסורות עליו אילו היה מקדשה קידושין ודאיים (ראה הלכות איסורי ביאה ב,ז-ט).
<b>גְדוֹלָה</b>. האם.
<b>וּמֻתָּר בִּקְרוֹבוֹת הַבַּת</b>. שאין האם נאמנת על קידושי בתה.
<h3> טז</h3>
<b>שֶׁטּוֹעֲנִין הַקִּדּוּשִׁין</b>. שטענו שהיו קידושין, בין האיש ובין האישה.
<b>כְּמוֹ שֶׁבֵּאַרְנוּ</b>. לעיל ד,ו.<br>			 <br>		<br>			כְּדֵי לְהַתִּירָהּ לִשְׁאָר הָעָם. שהרי היא אומרת שהיא אסורה, מפני שהיא אשת איש.
<b>שֶׁאֵין לוֹ בָּזֶה הֶפְסֵד</b>. לא ייגרם לו הפסד ממוני בכתיבת הגט (ראה מ"מ).
<b>מֵעַצְמוֹ</b>. ולא על פי בקשת בית דין.
<b>כּוֹפִין אוֹתוֹ לִתֵּן כְּתֻבָּה</b>. שנראה ממעשיו שאכן קידשה.
<h3> יז</h3>
<b>נִקְרָא רָשָׁע</b>. מפני שנהג ברמאות (הלכות מכירה ז,י).
<h3> יח</h3>
<b>אִם לֹא עָשָׂה הַשָּׁלִיחַ בְּעֵדִים וכו'</b>. מכיוון שהשליח מונה בלי עדים, נאמן לטעון שקידש לעצמו ולא למשלח. אך מכיוון שהאישה אינה מודה שהתקדשה לו, הדין הוא כבמקרה שצד אחד טוען שהיו קידושין והשני מכחיש (לעיל הט"ו).
<b>וְאִם הֻחְזַק הַשָּׁלִיחַ בְּעֵדִים וכו'</b>. מכיוון שמונה בפני עדים והוחזק כשליח, יש להניח שעשה את שליחותו וקידש בעבור המשלח (בני אהובה).
<h3> יט</h3>
<b>אָמְרָה אֵינִי יוֹדַעַת... אִם לֹא הֻחְזַק הַשָּׁלִיחַ בְּעֵדִים מְקֻדֶּשֶׁת לַשֵּׁנִי</b>. מכיוון שהשליח מונה בלי עדים, נאמן לטעון שקידש לעצמו ולא למשלח, ומכיוון שהאישה לא מכחישה אותו, היא מקודשת לו.
<b>וְאִם הֻחְזַק שֶׁהוּא שְׁלוּחוֹ שְׁנֵיהֶם נוֹתְנִין גֵּט וכו'</b>. שמצד שהוחזק כשליח יש להניח שקידשה לראשון, כדלעיל, אך מכיוון שטוען שקידשה לעצמו והאישה אינה מכחישה אותו, ספק מקודשת לשניהם (ראה בני אהובה).
<h3> כ</h3>
<b>שֶׁעָשָׂת שָׁלִיחַ לְקַדְּשָׁהּ</b>. שיקבל את כסף קידושיה בעבורה.
<h3> כא</h3>
<b>וּמַנִּיחַ כְּתֻבָּה אַחַת בֵּינֵיהֶן וּמִסְתַּלֵּק</b>. שחייב רק בדמי כתובה אחת.
<b>קָנְסוּ אוֹתוֹ חֲכָמִים</b>. מפני שאסור לקדש בביאה לכתחילה (לעיל ג,כא. לקנס דומה ראה הלכות גזלה ד,ט).
<b>וְהַדָּבָר יָדוּעַ שֶׁהַכְּתֻבָּה שֶׁכָּתַב וכו'</b>. מדובר כאן במקרה שכתב המקדש כתובה לאחת מהן והכתובה אבדה, שחיוב כתובה מן האירוסין הוא רק אם כתב לה (לקמן י,יא).
<h3> כב</h3>
<b>הֻחְזַק</b>. נבדק שיש בו ממש.
<b>הַנֵּרוֹת דּוֹלְקִים וּמִטּוֹת מֻצָּעוֹת וכו'</b>. סימנים לשמחת קידושין.
<b>אֵין חוֹשְׁשִׁין לָהּ</b>. אינה מוחזקת כמקודשת.
<b>שֶׁמָּא נִזְדַּמְּנוּ לְקַדֵּשׁ וְלֹא נִתְקַדְּשָׁה</b>. שייתכן שהתכוננו לקדש אך לבסוף לא קידשו.
<h3> כג</h3>
<b>אֲמַתְלָא</b>. הצדקה והסבר למעשה.
<h3> כד</h3>
<b>אִם מַרְאִין הַדְּבָרִים לְבֵית דִּין שֶׁהוּא כֵּן</b>. שניכר לבית הדין שהאמתלא נכונה.
<h3> כז</h3>
<b>אֶחָד כּוֹתֵב גֵּט וְאֶחָד כּוֹנֵס</b>. שקידושי שניהם שווים.
<h3> כח</h3>
<b>לִשְׁלֹחַ סִבְלוֹנוֹת</b>. מתנות ששולח החתן לכלה.
<h3> כט</h3>
<b>הֻחְזַק שְׁטַר כְּתֻבָּתָהּ</b>. ידוע שכתב לה כתובה.
<b>חוֹשְׁשִׁין לָהּ</b>. שהתקדשה, וצריכה גט אם רוצה להינשא לאדם אחר.
<b>וְאַף עַל פִּי שֶׁאֵין שָׁם סוֹפֵר וכו'</b>. אפילו אם אין באותו המקום סופר הכותב שטרות, אין מנמקים את הכתיבה בכך שחשש שמא לא ימצא סופר לאחר מכן וכתב לפני הקידושין, אלא חוששים לקידושין.
<h3> ל</h3>
<b>שֶׁאֵין לֹא רְאִינוּהָ רְאָיָה</b>. שאין משמעות להיעדר ראִיה, בדבר שנעשה בלא פרסום (ראה הלכות גירושין יב,ח).
<h3> לא</h3>
<b>שֶׁהֲרֵי הִיא אוֹמֶרֶת לֹא נִתְקַדַּשְׁתִּי</b>. בכך שנישאה הרי זה כאילו אמרה בפירוש שלא התקדשה לאחר (מרכה"מ, ועיין לעיל ד,יג).
<b>וְרָאִינוּ בִּדְבָרֶיהָ מַמָּשׁ</b>. שנתנה הסבר משכנע.
<h2>פרק י</h2>
<h3> א</h3>
<b>הָאֲרוּסָה</b>. אישה המקודשת לאיש.
<b>מִדִּבְרֵי סוֹפְרִים</b>. מתקנת חכמים.
<b>מַכַּת מַרְדּוּת</b>. עונש מלקות לעובר על דברי חכמים.
<b>וַאֲפִלּוּ קִדְּשָׁהּ בְּבִיאָה</b>. שהיא אחת משלוש דרכי הקידושין שמנו חכמים (לעיל א,ב).
<b>וְהַבָּא עַל אֲרוּסָתוֹ לְשֵׁם נִשּׂוּאִין וכו'</b>. אף אם לא הכניסה לביתו.
<b>מִשֶּׁיַּעֲרֶה בָּהּ קְנָאָהּ</b>. העראה היא תחילת הביאה (הלכות איסורי ביאה א,י), ולעניין קניין הנישואין די בכך (השווה לעיל ג,ה).
<h3> ב</h3>
<b>וְהוּא שֶׁתִּהְיֶה רְאוּיָה לִבְעִילָה</b>. החופה קונה לנישואין רק אם האישה מותרת בבעילה באותו זמן.
<b>אֲבָל אִם הָיְתָה נִדָּה</b>. שהיא טמאה, ואסורה לבעלה.
<b>וַהֲרֵי הִיא כַּאֲרוּסָה עֲדַיִן</b>. עד שיתייחד אתה כשתהיה ראויה לביאה (לקמן ה"ו. ולעניין קידושי נידה ראה לעיל ד,יב).
<h3> ג</h3>
<b>שֶׁהַכֹּל בָּרָא לִכְבוֹדוֹ</b>. שכל הבריאה היא לכבוד ה'.
<b>יוֹצֵר הָאָדָם</b>. על עצם בריאת האדם.
<b>בְּצַלְמוֹ בְּצֶלֶם דְּמוּת תַּבְנִיתוֹ</b>. שהאדם נברא בצלם אלהים (בראשית א,כז, ט,ו).
<b>וְהִתְקִין לוֹ מִמֶּנּוּ בִּנְיָן עֲדֵי עַד</b>. יצר מתוך האדם עצמו את האישה (ראה שם ב,כא-כב), שיחד עמה יוכלו להתרבות, כך שהמין האנושי יתקיים לעד.
<b>שׂוֹשׂ תָּשִׂישׂ וְתָגֵל עֲקָרָה</b>. היא כנסת ישראל, ציון.
<b>בְּקִבּוּץ בָּנֶיהָ לְתוֹכָהּ בְּשִׂמְחָה</b>. בגאולת ישראל (ראה ישעיהו נד,א-ג).
<b>רֵעִים אֲהוּבִים</b>. החתן והכלה.
<b>כְּשַׂמֵּחֲךָ יְצִירְךָ מִקֶּדֶם בְּגַן עֵדֶן</b>. כמו ששימחת את אדם הראשון בהיותו בגן עדן.
<b>יִשָּׁמַע מֵעָרֵי יְהוּדָה וּמֵחוּצוֹת יְרוּשָׁלַיִם</b>. שם יחגגו, ויישמע הקול למרחוק.
<b>קוֹל שָׂשׂוֹן קוֹל שִׂמְחָה קוֹל חָתָן וְקוֹל כָּלָה וכו'</b>. הנבואה על הטוב הצפוי לעתידה של ארץ ישראל (ירמיהו לג,י-יא).
<h3> ד</h3>
<b>וּמְסַדֵּר אֶת כֻּלָּם עַל הַכּוֹס</b>. מברך את הברכות כסדרן והכוס בידו.
<b>וְנִמְצָא מְבָרֵךְ שֶׁבַע בְּרָכוֹת</b>. שש ברכות אלו וברכת היין.
<h3> ה</h3>
<b>בַּעֲשָׂרָה</b>. כדי לפרסם את הדבר.
<b>וּבְנֵי חֹרִין</b>. שאינם עבדים.
<b>וְחָתָן מִן הַמִּנְיָן</b>. כלול במניין העשרה.
<h3> ו</h3>
<b>אֵינוֹ חוֹזֵר וּמְבָרֵךְ</b>. אף על פי שבזמן שבינתיים היא עדיין ארוסה (ראה לעיל ה"ב).
<h3> ז</h3>
<b>כְּתֻבָּה</b>. שטר התחייבות ממונית שכותב הבעל לאשתו בשעת הנישואין, שתגבה אותו אם יגרש אותה או תתאלמן.
<b>כְּדֵי שֶׁלֹּא תִּהְיֶה קַלָּה בְּעֵינָיו לְהוֹצִיאָהּ</b>. הטילו חיוב ממוני, כדי שלא ימהר אדם לגרש את אשתו.
<h3> ח</h3>
<b>שֶׁהָיָה שִׁבְעָה חֲלָקִים נְחֹשֶׁת וְחֵלֶק אֶחָד כֶּסֶף</b>. שנעשה ממתכות מעורבות, ביחס זה.
<b>עַד שֶׁיִּהְיֶה בְּסֶלַע חֲצִי זוּז כֶּסֶף</b>. הסלע הוא ארבעה זוזים, כך ששמיניתו היא חצי זוז.
<b>שְׂעוֹרוֹת</b>. כסף בנפח של גרגרי שעורה.
<b>בִּתְחִלַּת עֵרוּבִין</b>. א,יב.
<b>וְהַדִּינָר הוּא הַנִּקְרָא זוּז בְּכָל מָקוֹם וכו'</b>. דינר וזוז הם היינו הך, ומשתמשים באותם השמות בין אם המדובר במטבע העשוי כסף טהור, ובין אם מדובר במטבע ששמיניתו כסף.
<h3> ט</h3>
<b>בְּעִילָתוֹ בְּעִילַת זְנוּת</b>. כביאה בלא נישואין, מפני שהאישה אינה סומכת בדעתה ואינה מתרצה בנישואין בלי כתובה.
<b>וְקָנוּ מִמֶּנּוּ</b>. קבע תוקף להתחייבותו במעשה קניין (ראה הלכות מלווה ולווה יא,א).
<b>מִטַּלְטְלִין כְּנֶגֶד כְּתֻבָּתָהּ</b>. חפצים בשווי דמי הכתובה.
<h3> י</h3>
<b>שֶׁמָּחֲלָה כְּתֻבָּתָהּ לְבַעְלָהּ</b>. ויתרה לו על דמי הכתובה.
<b>שֶׁמָּכְרָה לוֹ כְּתֻבָּתָהּ</b>. כך שלא יצטרך לשלם אם יגרשה או ימות.
<b>כְּתֻבָּה עִקָּר</b>. עיקר כתובה, שהם מאה דינר או מאתיים דינר (לעיל ה"ז).
<b>הַמּוֹכֶרֶת כְּתֻבָּתָהּ בְּטוֹבַת הֲנָיָה</b>. שמכרה לאדם אחר את הזכות לגבות את דמי כתובתה, אם יגרש אותה בעלה או אם תתאלמן. ומכיוון שאפשר שתמות האישה קודם ולא תבוא הכתובה לידי גבייה, קונה אותה בסכום פחות מהכתוב בה.
<b>וְאִם הוֹצִיא זוֹ מְשַׁלֵּם כְּתֻבָּה לַלּוֹקֵחַ</b>. אם הבעל מגרש את האישה, משלם את דמי הכתובה למי שקנה אותה.
<h3> יא</h3>
<b>מִבְּנֵי חֹרִין</b>. נכסים של הבעל הנמצאים ברשותו, ולא מנכסים שהיו לו בזמן הכתיבה ומכר אותם לאחרים.
<b>וְהַמְאָרֵס אֶת בִּתּוֹ וְכָתַב לָהּ כְּתֻבָּה</b>. האב קיבל קידושין עבור בתו, והארוס כתב לארוסה כתובה.
<b>כְּמוֹ שֶׁבֵּאַרְנוּ</b>. לעיל ג,יא.
<h3> יב</h3>
<b>אַלְמוֹן</b>. אלמן.
<h3> יג</h3>
<b>יֵשׁ לוֹ</b>. מותר (ועיין לקמן יד,ג).
<h3> יד</h3>
<b>מֻתָּר לְאָרֵס בְּכָל יוֹם חֹל</b>. ואפילו בחול המועד (הלכות יום טוב ז,טז). וביום טוב ובשבת אסור (שם א,יז, הלכות שבת כג,יד).
<b>אֲפִלּוּ בְּתִשְׁעָה בְּאָב</b>. שאסורה בו שמחה.
<b>אֲבָל אֵין נוֹשְׂאִין נָשִׁים לֹא בְּעֶרֶב שַׁבָּת וְלֹא בְּאֶחָד בְּשַׁבָּת</b>. שבעניין שמחת הנישואין תיקנו חכמים שלא לעשותה ביום שישי וביום ראשון, מחשש חילול שבת.
<b>וַאֲפִלּוּ בְּחֻלּוֹ שֶׁל מוֹעֵד אֵין נוֹשְׂאִין נָשִׁים כְּמוֹ שֶׁבֵּאַרְנוּ</b>. הלכות יום טוב ז,טז. אך מותר לאדם להחזיר את גרושתו מן הנישואין בחול המועד (שם).
<h3> טו</h3>
<b>בְּתוּלָה נִשֵּׂאת בּוֹ בְּיוֹם רְבִיעִי</b>. ולא ביום ראשון, כדי שיטרח בסעודה שלושה ימים.
<b>טַעֲנַת בְּתוּלִים</b>. טענה של הבעל שאשתו לא הייתה בתולה בשעה שנשא אותה לאישה (לקמן יא,ט-יז).
<h3> טז</h3>
<b>וְאֵין רָאוּי לַעֲשׂוֹת כֵּן</b>. שמן הראוי להמתין עד שתגדל (וראה עוד לעיל ג,יט).
<h3> יז</h3>
<b>לְפַרְנֵס אֶת עַצְמָהּ</b>. להכין מלבושים ותכשיטים לחתונה.
<b>שְׁנֵים עָשָׂר חֹדֶשׁ מִיּוֹם הַבֶּגֶר</b>. מיום שנהפכה לבוגרת, שמזמן זה כבר החלה להתכונן לחתונתה.
<h3> יח</h3>
<b>כָּךְ נוֹתְנִין לָאִישׁ זְמַן לְפַרְנֵס אֶת עַצְמוֹ</b>. להכין את צרכי הסעודה ולהתכונן לחתונה, ואין מפעילים כנגדו עיצומים עד שיגיע הזמן (כדלקמן הי"ט).
<b>אִם שְׁנֵים עָשָׂר חֹדֶשׁ</b>. בנושא בתולה.
<b>וְאִם שְׁלֹשִׁים יוֹם</b>. בנושא בעולה.
<h3> יט</h3>
<b>נִתְחַיֵּב בִּמְזוֹנוֹתֶיהָ</b>. חייב לתת לה את מזונותיה, כאילו כבר נישאה לו (ראה לקמן יב,א).
<b>מִפְּנֵי שֶׁאֵינוֹ יָכוֹל לִכְנֹס</b>. כדלעיל הי"ד.
<h2>פרק יא</h2>
<h3> א</h3>
<b>נֶחְלְצָה</b>. יבמה שחלץ לה היבם (לדין חליצה ראה הלכות ייבום וחליצה א,א-ב).
<b>הֲרֵי הִיא כִּבְעוּלָה</b>. גם אם לא נבעלה (ראה לקמן ה"ב).
<b>מְשֻׁחְרֶרֶת</b>. שפחה כנענית שנשתחררה, ודינה כגיורת (הלכות איסורי ביאה יב,יז).
<b>פְּחוּתוֹת מִשָּׁלֹשׁ שָׁנִים וְיוֹם אֶחָד</b>. שבתוליהן חוזרים לאחר זמן (לקמן ה"ג).
<h3> ב</h3>
<b>וְחֶזְקַת הַנְּשׂוּאָה שֶׁתִּבָּעֵל... וַהֲרֵי הֵן כִּבְעוּלוֹת לְכָל דָּבָר</b>. ההנחה היא שנשים אלו נבעלו, ולכן תיקנו חכמים כתובתן כבעולות גם אם לא נבעלו בפועל (לדוגמאות נוספות ראה: הלכות איסורי ביאה יט,ג — בנוגע לנשואה, הלכות נערה בתולה א,י — בנוגע לשפחה, נכרית ושבויה).
<h3> ג</h3>
<b>מֻכַּת עֵץ</b>. שאבדו בתוליה כתוצאה מחבלה, ולא מבעילה (לקמן ה"י).
<b>עַל מְנָת שֶׁהִיא בְּתוּלָה שְׁלֵמָה</b>. שלא ידע שהיא מוכת עץ.
<b>וְנִמְצֵאת מֻכַּת עֵץ כְּתֻבָּתָהּ מֵאָה</b>. ואינה מפסידה את כל דמי כתובתה, מה שאין כן אם נמצא שנבעלה (לקמן הט"ז).
<b>סוֹפָהּ שֶׁתַּחֲזֹר בְּתוּלָה</b>. קרום הבתולין יתאחה.
<b>שֶׁבִּיאַת בֶּן תֵּשַׁע שָׁנִים וְיוֹם אֶחָד בִּיאָה</b>. רק מגיל זה המעשה מוגדר ביאה (הלכות איסורי ביאה א,יג).
<h3> ד</h3>
<b>סוּמָה</b>. עיוורת.
<b>שֶׁיֵּשׁ לָהּ נִשּׂוּאִין מִדִּבְרֵיהֶם</b>. כמבואר לעיל ד,ט.
<b>מְזוֹנוֹת</b>. חובת הבעל לזון את אשתו (פרטי החיוב מבוארים לקמן יב,י ואילך).
<b>מִתְּנָאֵי כְּתֻבָּה</b>. ההתחייבויות הנזכרות בכתובה (מפורטות לקמן יב,ב).
<b>כְּנָסָהּ חֵרֶשֶׁת וְנִתְפַּקְּחָה</b>. נשאה כשהיא חרשת, ולאחר זמן נתרפאה מחרשותה.<br>			 <br>		<br>			וּכְתֻבָּתָהּ מֵאָה. שהרי כעת היא בעולה.
<h3> ה</h3>
<b>מִפְּנֵי שֶׁרָצָה לְהַזִּיק נְכָסָיו</b>. שמרצונו הפסיד את כספו, אף שלא היה חייב בכך.
<h3> ו</h3>
<b>וְנִשְׁתַּפָּה</b>. נעשה שפוי.
<b>אֵין לִנְשֵׁיהֶם עֲלֵיהֶם כְּלוּם</b>. אינן יכולות לתבוע כתובה, שבשעת הנישואין לא היה הבעל בן דעת כדי שיתחייב בכתובה.
<b>בְּמָקוֹם שֶׁאֵין תַּקָּנַת חֲכָמִים עוֹמֶדֶת</b>. נישואי שוטה לא יחזיקו מעמד לאורך זמן, ולפיכך לא תיקנו לו חכמים נישואין (ראה הלכות גירושין י,כג).
<b>וְסוֹפוֹ לָבֹא לִידֵי נִשּׂוּאִין גְּמוּרִין</b>. כשיגדל.
<b>שֶׁלֹּא יִנְהֲגוּ בָּהּ מִנְהַג הֶפְקֵר</b>. שלא תופקר לזנות.
<b>סִימָנִין</b>. סימני גדלות (מבוארים לעיל ב,י).
<h3> ז</h3>
<b>אֲפִלּוּ בֶּן תֵּשַׁע שָׁנִים וְיוֹם אֶחָד</b>. שביאתו ביאה (לעיל ה"ג).
<b>וְקִיְּמָהּ אַחַר שֶׁהִגְדִּיל יֵשׁ לָהּ עִקַּר כְּתֻבָּה מָנֶה</b>. שהיא חוב הקבוע בכל נישואין (ראה לעיל י,ז), ולא את התוספת. ומחויב לתת לה מנה (מאה דינר) בלבד, שכן אינה בתולה בזמן שיחולו הקידושין מן התורה.
<b>וְכֵן גֵּר שֶׁנִּתְגַּיֵּר הוּא וְאִשְׁתּוֹ כְּתֻבָּתָהּ מָנֶה</b>. שבשעת נישואיהם הראשונה היו גויים.
<b>שֶׁעַל מְנָת כֵּן קִיְּמָהּ</b>. הוא המשיך לחיות עמה כאשתו על דעת שייתן לה כתובה, אף אם לא כתב לה.
<h3> ח</h3>
<b>טַעֲנַת בְּתוּלִים</b>. טענה שהאישה לא נמצאה בתולה, ודינה שמפסידה את עיקר כתובתה (לקמן הט"ז).
<b>שֶׁכְּתֻבָּתָהּ מָנֶה</b>. שבחזקת בעולה היא (לעיל הל' א-ב).
<b>וְהַמִּתְיַחֵד... אֵין לוֹ טַעֲנַת בְּתוּלִים</b>. שהרי ייתכן שהוא עצמו בא עליה.
<h3> ט</h3>
<b>דָּמִים שֶׁשּׁוֹתְתִין</b>. דם שיוצא כתוצאה מקריעת קרום הבתולים.
<b>הַדֹּחַק שֶׁיִּמְצָא בָּהּ</b>. בעת החדירה דרך קרום הבתולים.<br>			 <br>		<br>			י. וְתַחֲזֹר כְּתֻבָּתָהּ לְמָנֶה. כדין מוכת עץ (לעיל ה"ג).
<b>לְהַחֲרִים סְתָם</b>. מתקנת הגאונים יכול אדם להטיל חרם (קללה), בלא לנקוב בשמו של אדם מסוים, על כל מי שטוען עליו טענת שקר (הלכות שלוחין ושותפין ג,יא; לדיני חרם ראה הלכות תלמוד תורה ז,ד-ה).
<b>שֶׁאֵין הַדָּבָר לוֹ וַדַּאי</b>. כיוון שטענתו מספק, אינו יכול להשביעה אלא רק להחרים (ראה לקמן הט"ז).
<h3> יא</h3>
<b>וּמִקָּחִי מִקַּח טָעוּת</b>. שהרי נשאה על דעת שהיא בתולה, והתחייב בכתובה בטעות.
<b>אַחַר שֶׁאֵרַסְתִּיךְ נִבְעַלְתְּ בִּרְצוֹנִיךְ</b>. שהמזנה תחת בעלה מפסידה את כתובתה (לקמן כד,יז), מה שאין כן אם נאנסה (שם,יט).
<h3> יב</h3>
<b>בּוֹדְקִין אוֹתָהּ</b>. לברר אם היא בתולה.
<b>חוֹזֵר וּבוֹעֵל בִּפְנֵי עֵדִים</b>. שמכינים בד בפני עדים ומתייחד עמה בפניהם ואחר כך יבדקו אם יש דם על אותו הבד (מ"מ).
<b>מֶה הָיָה הַדָּבָר עַד שֶׁאָמַרְתָּ וכו'</b>. מחמת מה אמרת שלא הייתה בתולה?
<b>וּמְרַטְּבִין אוֹתָהּ</b>. במרחץ.
<b>הֲרֵי זוֹ טַעֲנַת בְּתוּלִים</b>. טענתו מתקבלת, ופטור מתשלום עיקר הכתובה.
<b>פֶּתַח פָּתוּחַ מָצָאתִי</b>. שהרגיש שלא הייתה בתולה.
<b>הִטִּיתָה</b>. לא בעלת בדרך הרגילה אלא בהטיה.
<b>וְאַף עַל פִּי שֶׁיָּצָא הַדָּם וכו'</b>. שאם הפתח נמצא פתוח — אין שתיתת הדמים סימן לכך שהייתה בתולה.
<h3> יג</h3>
<b>אֵין לָהּ טַעֲנַת דָּמִים וְיֵשׁ לָהּ טַעֲנַת פֶּתַח פָּתוּחַ</b>. אי אפשר לטעון נגדה טענת דמים, שכבר יבשו דמיה, אך אפשר לטעון טענת היעדר דוחק.
<h3> יד</h3>
<b>חֲכָמִים הֵם שֶׁתִּקְּנוּ עִקַּר כְּתֻבָּה לָאִשָּׁה</b>. כמבואר לעיל י,ז.
<b>שֶׁחֲזָקָה הִיא שֶׁאֵין אָדָם טוֹרֵחַ בִּסְעוּדָה וּמַפְסִידָהּ</b>. ההנחה היא שאדם אינו רוצה לגרום בעצמו להשבתת שמחת נישואיו, ושטרחתו בסעודה תהיה לשווא, ולפיכך אם טען טענת בתולים ודאי יש לו עילה מוצקה לטענתו.
<h3> טו</h3>
<b>אִם נִסְתְּרָה</b>. אם התייחדה עמו.
<h3> טז</h3>
<b>לְהַפְסִידָהּ עִקַּר כְּתֻבָּה</b>. שעיקר כתובה, מאתיים זוז לבתולה, הוא מתקנת חכמים, והם התקינו שהבעל יהיה נאמן כמבואר בהלכה הקודמת.
<b>אֲבָל הַתּוֹסֶפֶת יֵשׁ לָהּ</b>. שהתוספת היא מחמת התחייבותו של הבעל מרצונו (לעיל י,ז), ואינו יכול להיפטר ממנה בלא ראיה ברורה.
<b>יֵשׁ לוֹ לְהַשְׁבִּיעָהּ</b>. רשאי הוא לתבוע ממנה להישבע, בדומה ללווה הטוען נגד המלווה שכבר פרע את חובו (הלכות מלווה ולווה יד,ב-ג ע"פ מ"מ, וראה יד"פ, בני אהובה ואו"ש).
<b>בִּנְקִיטַת חֵפֶץ</b>. אחיזת ספר תורה בעת השבועה (הלכות שבועות יא,ח).
<b>כְּדִין כָּל הַנִּשְׁבָּעִין וְנוֹטְלִין</b>. כמו בשבועות מתקנת חכמים בהם התובע נשבע וגובה חובו, הנעשות בנקיטת חפץ (הלכות טוען ונטען א,ב-ג).
<b>וְיֵשׁ לָהּ לְהַחֲרִים סְתָם</b>. ראה לעיל ה"י.
<h3> יז</h3>
<b>שֶׁרָצָה לְקַיְּמָהּ</b>. רצה להמשיך להיות נשוי לה.
<b>כְּמוֹ שֶׁבֵּאַרְנוּ</b>. לעיל י,י.
<h2>פרק יב</h2>
<h3> א</h3>
<b>הַמְשֻׁחְרֶרֶת</b>. שפחה ששוחררה.<br>			 <br>		<br>			ב. שְׁאֵרָהּ אֵלּוּ מְזוֹנוֹתֶיהָ. שחייב לספק לה מזון (פרטי החיוב מבוארים לקמן ה"י ואילך).
<b>כְּסוּתָהּ כְּמַשְׁמָעוֹ</b>. לספק לה את בגדיה (מבואר לקמן פרק יג).
<b>עוֹנָתָהּ לָבֹא עָלֶיהָ כְּדֶרֶךְ כָּל הָאָרֶץ</b>. לקיים יחסי אישות (ע"פ בראשית יט,לא. שיעור החובה מבואר לקמן פרק יד).
<b>תְּנַאי בֵּית דִּין</b>. תנאי שאינו נובע מהסכמת הצדדים, אלא מחיוב שנקבע על ידי בית הדין (וראה לקמן ה"ה).
<b>עִקַּר הַכְּתֻבָּה</b>. תשלום מאתיים דינר לבתולה, ומאה לבעולה (לעיל י,ז).
<b>לְרַפֹּאותָהּ<br>			<br>				אִם חָלְתָה וְלִפְדּוֹתָהּ<br>			<br>				אִם נִשְׁבֵּית וּלְקָבְרָהּ כְּשֶׁתָּמוּת</b>. ראה לקמן יד,יז-כד.
<b>וְלִהְיוֹתָהּ נִזּוֹנֶת... כָּל זְמַן אַלְמְנוּתָהּ</b>. עד שתגבה כתובתה או תינשא לאחר (ראה לקמן פרק יח).
<b>וְלִהְיוֹת בְּנוֹתֶיהָ מִמֶּנּוּ נִזּוֹנוֹת</b>. ראה לקמן יט,י-יא.
<b>וְלִהְיוֹת בָּנֶיהָ הַזְּכָרִים מִמֶּנּוּ יוֹרְשִׁים כְּתֻבָּתָהּ יָתֵר עַל חֶלְקָם בַּיְרֻשָּׁה שֶׁעִם אֲחֵיהֶם</b>. שמלבד ירושת האב המתחלקת בשווה בין כל הבנים, יורשים בני האישה את כתובת אמם (ראה לקמן יט,א-ב).
<h3> ג</h3>
<b>מַעֲשֵׂה יָדֶיהָ</b>. המלאכות שהיא עושה (לפירוט ראה לקמן פרק כא).
<b>מְצִיאָתָהּ</b>. אבדה שמצאה (הלכות גזלה ואבדה יז,יג).
<b>אוֹכֵל פֵּרוֹת כָּל נְכָסֶיהָ</b>. משתמש ברווחים הבאים מנכסיה (ראה לקמן כב,ז).
<b>וְאִם מֵתָה בְּחַיָּיו יִירָשֶׁנָּה</b>. מבואר לקמן כב,א-ד, הלכות נחלות א,ח.
<h3> ד</h3>
<b>כְּנֶגֶד</b>. תמורת.
<b>יְרֻשָּׁתוֹ לִכְתֻבָּתָהּ</b>. ירושת הנכסים הנזכרים בכתובה.
<b>אֵינִי נִזּוֹנֶת וְאֵינִי עוֹשָׂה</b>. לא אקח ממך מזונות, ולא אעשה מלאכה בעבורך.
<b>שֶׁמָּא לֹא יִסְפְּקוּ לָהּ</b>. שמא לא תספיק מלאכתה למחייתה.
<b>יֵחָשְׁבוּ הַמְּזוֹנוֹת מִתְּנָאֵי הַכְּתֻבָּה</b>. שאמנם חיוב מזונות הוא מהתורה (כדלעיל ה"ב), אך מכיוון שחכמים התקינו שהמזונות הם תמורת מעשה ידיה, הם נחשבים מתנאי הכתובה.
<h3> ז</h3>
<b>שֶׁהֲרֵי הִתְנָה עַל מַה שֶּׁכָּתוּב בַּתּוֹרָה</b>. ואין אדם יכול להתנות תנאים המנוגדים לדין התורה, בתחומים שאינם חיובי ממון (כמבואר לעיל ו,ט-י).
<h3> ח</h3>
<b>וְכָתְבָה לוֹ שֶׁנִּתְקַבְּלָה מֵהֶם כָּךְ וְכָךְ וְהִיא לֹא נִתְקַבְּלָה</b>. שלמעשה יש כאן ויתור ומחילה על חלק מהסכום.
<b>שֶׁכָּל הַפּוֹחֵת... הֲרֵי זוֹ בְּעִילַת זְנוּת</b>. כביאה בלא נישואין (לעיל י,ט).
<h3> ט</h3>
<b>שֶׁנֶּאֱמַר בָּה לְחֻקַּת מִשְׁפָּט</b>. "לומר שחוקה זו לא תשתנה ואין התנאי מועיל בה" (הלכות נחלות ו,א).
<h3> י</h3>
<b>פּוֹסְקִין</b>. מקציבים.
<b>סְעוּדָה בֵּינוֹנִית</b>. סעודה ממוצעת.
<b>שֶׁאֵינוֹ לֹא חוֹלֶה וְלֹא גַּרְגְּרָן</b>. שהחולה אוכל מעט, והגרגרן אוכל הרבה.
<b>לְהַדְלָקַת הַנֵּר</b>. למאור.
<b>שָׁלֹשׁ סְעוּדוֹת לְשַׁבָּת</b>. שחובה לאכול בשבת שלוש סעודות (הלכות שבת ל,ט).
<b>בְּכָל שַׁבָּת</b>. מדי שבוע.
<h3> יא</h3>
<b>הַכֹּל לְפִי עָשְׁרוֹ</b>. להשלמת דין זה ראה לקמן יג,ה.
<b>לְהוֹצִיא</b>. לגרש אותה.
<b>שֶׁתִּמְצָא יָדוֹ</b>. שיוכל לשלם.
<h3> יב</h3>
<b>שֶׁיֹּאכַל עִמָּהּ מִלֵּילֵי שַׁבָּת לְלֵילֵי שַׁבָּת</b>. שיאכלו יחד בכל ליל שבת.
<b>תְּרוּמָה</b>. שנאכלת בטהרה, וצריך לשמרה שלא תטמא (הלכות תרומות ז,א, יב,א).
<h3> יד</h3>
<b>וּמַכְלִימִין</b>. מביישים.
<b>וּפוֹצְרִין</b>. מפצירים, מבקשים.
<h3> טו</h3>
<b>שֶׁאֵינוֹ אָמוּד</b>. שלא אמדוהו בית דין אם יש לו כסף.
<b>מִשּׁוּם צְדָקָה</b>. שבית דין כופים לתת צדקה את מי שאינו נותן צדקה כפי הראוי לו לתת (הלכות מתנות עניים ז,י). ונותנים את הצדקה לבניו שהם קודמים לאחרים (שם,יג).
<h3> טז</h3>
<b>חֲזָקָה הִיא שֶׁאֵין אָדָם מַנִּיחַ בֵּיתוֹ רֵיקָן</b>. שהשאיר מזון בבית, המספיק לתקופה זו.
<b>יוֹרְדִין לִנְכָסָיו וּמוֹכְרִין לִמְזוֹנוֹתֶיהָ</b>. מוכרים את נכסיו כדי לספק לה מזונות.
<b>וְאֵין מְחַשְּׁבִין עִמָּהּ עַל מַעֲשֵׂה יָדֶיהָ</b>. אין מנכים מקצבת המזונות את מה שתרוויח ממעשה ידיה.
<b>לֹא עָמְדָה בַּדִּין</b>. אלא מכרה את נכסיו על דעת עצמה.
<b>הַכְרָזָה</b>. פרסום המכירה, והוא הליך המבוצע על ידי בית הדין לפני מכירת הנכסים (לפרטי ההכרזה ראה הלכות מלווה ולווה יב,ח). וכשמוכרים למזון האישה אין צריך הכרזה מפני דחיפות העניין (שם,יא).
<b>שְׁבוּעָה</b>. להישבע בבית דין שלא מכרה יותר מן הראוי לה.
<b>עַד שֶׁיָּבֹא בַּעְלָהּ וְיִטְעֹן</b>. שהניח לה כסף למזונות, ואז צריכה להישבע (כמבואר לקמן כא-כב).
<b>מְגַלְגְּלִין עָלֶיהָ שֶׁלֹּא מָכְרָה</b>. כאשר תבוא לגבות את כתובתה לאחר מות בעלה צריכה להישבע (לקמן טז,ד), ומצרפים לשבועה זו הצהרה נוספת שמכרה מנכסי הבעל אך ורק למזונות הנצרכים לה (לדין גלגול שבועה ראה הלכות טוען ונטען א,יב).
<h3> יח</h3>
<b>יוֹצֵא מִתַּחַת יָדָהּ</b>. נמצא אצלה כראָיה שיש לה כתובה ותנאי כתובה.
<b>נָטְלָה כְּתֻבָּתָהּ</b>. קיבלה את דמי כתובתה.
<b>מָחֲלָה כְּתֻבָּתָהּ</b>. ויתרה על החובות הממוניות שבכתובתה.
<b>כְּמוֹ שֶׁיִּתְבָּאֵר</b>. . לקמן יז,יט, יח,א.
<b>בְּמִי שֶׁהָלַךְ בַּעְלָהּ הוֹאִיל וְיֵשׁ לָהּ מְזוֹנוֹת מִן הַתּוֹרָה</b>. בעודה נשואה לבעל (כדלעיל ה"ב).
<b>מִפְּנֵי שֶׁהִיא אוֹכֶלֶת בְּתַקָּנַת חֲכָמִים</b>. ודרגת החיוב פחותה, ולפיכך אין פוסקים לה בלא שיתברר שזכאית למזונות.
<b>וְעוֹד שֶׁנִּזּוֹנֶת מִנִּכְסֵי יוֹרְשִׁים וּלְעוֹלָם טוֹעֲנִין לַיּוֹרֵשׁ</b>. בית הדין מתאמץ לטעון לטובת היורש כל טענה העשויה לסייע לו (ראה לקמן יח,כג; לדוגמאות נוספות ראה הלכות שלוחין ושותפין ז,א, הלכות טוען ונטען ח,ג). ומשום שמזונות האלמנה ניתנים לה מנכסי היורשים של הבעל המת, כוחה פחות בהם, ואין נותנים לה אלא אם כן מוכיחה שזכאית למזונות.
<h3> כ</h3>
<b>טְלִי מַעֲשֵׂה יָדַיִךְ בִּמְזוֹנוֹתַיִךְ</b>. קחי לעצמך את רווח מעשה ידייך לצורך קניית מזונות (ראה לעיל ה"ד).
<b>שֶׁאִלּוּ לֹא רָצָת בְּדָבָר זֶה וְלֹא סָמְכָה דַּעְתָּהּ וכו'</b>. שאילו לא הסכימה לתנאי זה הייתה יכולה להתנגד, ומכך שלא התנגדה הרי שרוצה בו.
<h3> כא</h3>
<b>שֶׁמָּכְרָה לְעַצְמָהּ</b>. קרקע של הבעל.
<b>בִּנְקִיטַת חֵפֶץ</b>. שאוחזת ספר תורה בזמן שנשבעת. ותיקנו חכמים שהנוטלת מזונות תישבע כך בין קודם שנטלה ובין לאחר שנטלה, כדין הנשבעים ונוטלים (ראה לקמן יח,כ; בני אהובה).
<b>שָׁהָת עַד שֶׁבָּא</b>. המתינה לחזרתו.
<b>שְׁבוּעַת הֶסֵּת</b>. שבועה מתקנת חכמי התלמוד המוטלת על מי שכופר בכל טענת חברו, ואין בה נקיטת חפץ (הלכות שבועות יא,ז, יא,יג, הלכות טוען ונטען א,ג).
<h3> כב</h3>
<b>בִּמְזוֹנוֹת מָכַרְתִּי</b>. מכרתי לצורך מזונותיי.
<b>נִשְׁבַּעַת שְׁבוּעַת הֶסֵּת</b>. שבמקרה שמכרה מיטלטלין לא תיקנו שבועה בנקיטת חפץ (כדלעיל הכ"א), ונשבעת שבועת היסת כמי שכופר בכל הטענה (בני אהובה).
<b>דָּחֲקָה עַצְמָהּ בַּיּוֹם וּבַלַּיְלָה וְעָשָׂת וְאָכְלָה</b>. טרחה ועבדה מעבר לדרך הרגילה, וכך נתפרנסה ממעשה ידיה.
<h3> כג</h3>
<b>הַמַּדִּיר אֶת אִשְׁתּוֹ מִלֵּהָנוֹת לוֹ</b>. אסר על אשתו בנדר שתיהנה מנכסיו.
<b>עַד זְמַן פְּלוֹנִי</b>. קצב זמן מסוים לאיסור ההנאה.
<b>וְהִתִּיר נִדְרוֹ</b>. שיש אפשרות לאדם להתיר את נדרו (לפרטי התרת נדר ראה הלכות נדרים ד,ה, הלכות שבועות פרק ו).
<h3> כד</h3>
<b>וְקִיֵּם לָהּ הוּא נִדְרָהּ</b>. הסכים לנדרה (הלכות נדרים יג,ג). שאם הבעל מתנגד הוא יכול להפר את נדרי אשתו (שם יב,א).
<b>שֶׁנָּדְרָה בְּנָזִיר</b>. נדרה להיות נזירה.
<b>שֶׁתֵּשֵׁב תַּחְתָּיו</b>. שתישאר אשתו.
<b>יוֹצִיא וְיִתֵּן כְּתֻבָּה שֶׁהֲרֵי הָיָה בְּיָדוֹ לְהָפֵר וְהוּא קַיָּם לָהּ בִּרְצוֹנוֹ</b>. שאינו יכול לטעון שמגרשה בגלל מעשיה, ופטור מלשלם כתובתה, מכיוון שהוא עצמו יכול היה לבטל את הנדר.
<h2>פרק יג</h2>
<h3> א</h3>
<b>מִשָּׁנָה לְשָׁנָה</b>. כל שנה.
<b>מִמַּטְבֵּעַ אוֹתָן הַיָּמִים</b>. המטבע שהיה בשימוש בזמן שתוקנו בו הסכומים הללו (ראה לעיל י,ח).
<b>שִׁשָּׁה דִּינָרִין וּרְבִיעַ</b>. בדינרים של כסף טהור.
<b>בְּלָאיוֹתֵיהֶן</b>. הבגדים שקיבלה בימות הגשמים ובלו משימוש.
<b>וְהַשְּׁחָקִים וְהֵן מוֹתַר הַכְּסוּת</b>. הבגדים הישנים והבלויים, שנשארו לאחר שקיבלה בגדים חדשים.
<b>וְכֻפָּח לְרֹאשָׁהּ</b>. כיסוי לראשה.
<b>מִמּוֹעֵד לְמוֹעֵד</b>. בכל אחד משלושת הרגלים, פסח, שבועות וסוכות.
<h3> ב</h3>
<b>אֵין הַדָּמִים עִקָּר</b>. אין החיוב נקבע דווקא על פי סכום הכסף שנזכר לעיל.
<b>בַּפָּחוּת</b>. הזול ביותר.
<h3> ג</h3>
<b>וּמָדוֹר</b>. בית דירה.
<b>וּמַפָּץ</b>. מחצלת רכה.
<b>רְחָבָה</b>. חצר אחורית שמשתמשים בה לצרכים שונים.
<b>חוּץ מִמֶּנּוּ</b>. מחוץ לבית.
<h3> ד</h3>
<b>וּפַדַּחְתָהּ</b>. מצחה.
<b>וּפוּךְ וְשָׂרָק</b>. חומרי איפור.
<h3> ו</h3>
<b>כָּל מִי שֶׁיֵּשׁ לוֹ עָלָיו מְזוֹנוֹת</b>. כל מי שהוא חייב לזון אותו (ראה לעיל יב,יד-טו).
<b>מוֹכְרִין לִמְזוֹנוֹתָיו</b>. כמבואר שם,טז-יז.
<h3> ז</h3>
<b>כְּדִינָם בְּטַעֲנַת הַמְּזוֹנוֹת</b>. כמבואר לעיל יב,כא-כב.
<h3> ח</h3>
<b>הַמַּדִּיר אֶת אִשְׁתּוֹ</b>. האוסר על אשתו בנדר.
<b>שֶׁלֹּא תִּתְקַשֵּׁט בְּאֶחָד מִכָּל הַמִּינִים</b>. שלא תשתמש באחד ממיני התמרוקים.
<h3> ט</h3>
<b>שַׁבָּת</b>. שבוע אחד (וראה הלכות דעות ד,טז).
<b>מֵעֵת לְעֵת</b>. עשרים וארבע שעות.
<h3> י</h3>
<b>וּכְבָרָה</b>. מסננת.
<b>שֶׁמַּשִּׂיאָהּ שֵׁם רַע בִּשְׁכֵנוֹתֶיהָ</b>. שגורם לשכנותיה לדבר עליה רעות, על שאינה משאילה להם.
<b>כִּילַי</b>. קמצן.
<h3> יא</h3>
<b>מְקוֹמוֹת שֶׁדַּרְכָּן שֶׁלֹּא תֵּצֵא אִשָּׁה בַּשּׁוּק וכו'</b>. במקום שנהגו הנשים בלכתן בפרהסיא שלא להסתפק בכיסוי הראש בכיפה, אלא לובשות גם יריעת בד המכסה את הראש ורוב הגוף (וראה לקמן כד,יב).
<b>הַפָּחוּת</b>. הזול.
<b>פַּעַם בַּחוּץ פַּעַם בָּרְחֹבוֹת</b>. כך מתוארת בכתובים האישה הפרוצה.
<b>וְיֵשׁ לַבַּעַל</b>. הוא רשאי.
<h3> יב</h3>
<b>רֶגֶל אֶחָד</b>. עד שיגיע חג אחד משלושת הרגלים (פסח, שבועות, סוכות), שכן דרך הבת לבוא לאביה ברגלים.
<h3> יג</h3>
<b>בְּנֵי אָדָם פְּרוּצִין</b>. הנוהגים בפריצות כלפי נשים.
<b>וְהֻחְזְקוּ שָׁם</b>. ידוע שיש שם אנשים כאלו.
<h3> טו</h3>
<b>שׁוֹמְעִין לוֹ</b>. לקבוע את הדירה במקום אחר.
<b>אַף עַל פִּי שֶׁלֹּא הֻחְזְקוּ בִּפְרִיצוּת</b>. מפני שהדיור בקביעות לצדם מזיק ביותר (השווה לעיל הי"ג).
<h3> טז</h3>
<b>מְדִינוֹת</b>. ערים.
<b>שָׁלֹשׁ אֲרָצוֹת הָיוּ</b>. לגבולותיהן ראה הלכות שמיטה ז,ט.
<h3> יח</h3>
<b>מִנָוֶה יָפֶה לְנָוֶה רַע</b>. ממקום יישוב משובח למקום יישוב שפחות משובח ממנו.
<b>לְהִטַּפֵּל וְלִבְדֹּק עַצְמָהּ יָפֶה בְּנָוֶה הַיָּפֶה</b>. שבמקום משובח יותר שמים לב יותר איש לרעהו, וצריך הדר שם להקפיד יותר בלבושו ובשאר צרכיו.
<b>קַלָּה</b>. מזולזלת.
<h3> כ</h3>
<b>שֶׁהַכֹּל מַעֲלִין</b>. בין האיש ובין האישה (וכן הדין בעבד ואדון, ראה הלכות עבדים ח,ט).
<h2>פרק יד</h2>
<h3> א</h3>
<b>עוֹנָה הָאֲמוּרָה בַּתּוֹרָה</b>. החובה לקיים יחסי אישות, כמבואר לעיל יב,ב.
<b>שֶׁאֵין לָהֶם מְלָאכָה שֶׁמַּכְשֶׁלֶת כֹּחָן</b>. שאין עבודתם מחלישה אותם, כשאר בעלי המלאכה שלקמן.
<b>פַּעֲמַיִם בְּכָל שַׁבָּת</b>. פעמיים בשבוע.
<b>פַּעַם אַחַת בַּשַּׁבָּת</b>. פעם בשבוע.
<b>הַחַמָּרִים</b>. מנהיגי חמורים היוצאים מעיר לעיר.
<b>הַגַּמָּלִים</b>. מנהיגי גמלים, שדרכם לצאת למרחקים.
<b>הַמַּלָּחִים</b>. ספנים, שדרכם להפליג בים לזמן מרובה.
<b>כֹּחָן</b>. מחליש אותם.
<b>מִלֵּילֵי שַׁבָּת לְלֵילֵי שַׁבָּת</b>. משום מצוות עונג שבת (הלכות שבת ל,יד).
<h3> ב</h3>
<b>יֵשׁ לָאִשָּׁה לְעַכֵּב עַל בַּעְלָהּ</b>. מותר לה למנוע ממנו.
<b>לָצֵאת מִמְּלָאכָה... לִמְלָאכָה</b>. להחליף עיסוק.
<h3> ג</h3>
<b>שְׁאֵר כְּסוּת וְעוֹנָה</b>. חובותיו הקבועות של כל אדם לאשתו (כמבואר לעיל יב,ב).
<b>וְאֵינוֹ יָכוֹל לָכֹף אוֹתָן לִשְׁכֹּן בְּחָצֵר אַחַת</b>. כמבואר לעיל יג,יד.
<h3> ד</h3>
<b>לְפִי מִנְיָן</b>. שחיוב העונה הוא לפי עיסוקו של הבעל, ומתחלק בין נשותיו.
<b>פּוֹעֵל</b>. החייב בעונה פעמיים בשבוע (לעיל ה"א).
<b>פַּעַם אַחַת בַּחֹדֶשׁ</b>. לפי עונת תלמידי חכמים שהיא פעם בשבוע (לעיל ה"א).
<h3> ה</h3>
<b>הַמַּדִּיר אֶת אִשְׁתּוֹ</b>. האוסר על אשתו בנדר.
<b>דִּבְרֵי קָלוֹן</b>. דיבורים מביכים.
<b>מִתְהַפֶּכֶת בִּשְׁעַת תַּשְׁמִישׁ וכו'</b>. כדי שלא ייקלט הזרע בגופה.
<h3> ו</h3>
<b>יָפֵר נִדְרוֹ</b>. יתיר את נדרו.
<b>מִפְּנֵי שֶׁהוּא מְשֻׁעְבָּד לָהּ</b>. ולכן אם הדירה, הנדר לא חל כי לא יכול לאסור עליה דבר שהוא חייב לה (הלכות נדרים יב,ט). ואם נשבע, עובר על איסור שבועת שווא כדין הנשבע לבטל מצווה, והשבועה בטלה (הלכות שבועות א,ו-ז, ה,יד-טו).
<b>הֲנָאַת תַּשְׁמִישֵׁךְ אֲסוּרָה עָלַי</b>. אסר על עצמו את ההנאה מיחסי האישות עמה, כך שאין הנדר מתייחס למחויבותו כלפיה אלא להנאת עצמו (הלכות נדרים א,ל).
<b>שֶׁאֵין מַאֲכִילִין אֶת הָאָדָם דָּבָר הָאָסוּר לוֹ</b>. אין כופים אותו לשמש עמה משום שנדרו חל, למרות שעבודו כלפיה.
<h3> ז</h3>
<b>שֶׁאֵין לְךָ עוֹנָה גְּדוֹלָה מִזּוֹ</b>. היא עונת המלחים (לעיל ה"א).
<b>יִטֹּל מִמֶּנָּה רְשׁוּת</b>. להמשיך לחיות עמה ללא תשמיש המיטה.
<h3> ח</h3>
<b>לְהוֹצִיא לִשְׁעָתוֹ</b>. לגרש אותה מיד.
<b>בְּלֹא כְּתֻבָּה כְּלָל</b>. מפני שהיא גרמה לגירושין ולא הבעל.
<b>וְתִטֹּל בְּלָאיוֹתֶיהָ הַקַּיָּמִין</b>. לוקחת עמה את הנכסים המשומשים שהיו שייכים לה מלכתחילה.
<b>שֶׁהִכְנִיסָה לְבַעְלָהּ</b>. שהביאה עמה מבית אביה.
<b>וְנִתְחַיֵּב בְּאַחֲרָיוּתָן</b>. הבעל התחייב בשטר הכתובה לשלם לה את שוויים כפי שהיה בשעה שקיבלם לידו אף אם אבדו או שערך הנכסים ירד, והם "נכסי צאן ברזל" (ראה לקמן טז,א).
<b>מִנְּכָסִים שֶׁלֹּא נִתְחַיֵּב בְּאַחֲרָיוּתָן</b>. והם "נכסי מלוג" (ראה שם).
<b>שֶׁלְּקָחָן לָהּ</b>. שהבעל קנה אותם בעבורה.
<h3> ט</h3>
<b>שַׁבָּתוֹת</b>. שבועות.
<h3> י</h3>
<b>נִמְלָכִין בָּהּ</b>. מבררים עמה את הסיבה למרידתה, כדי לשכנעה לחזור בה ממרדה.
<b>וְאֵין נוֹתְנִין לָהּ גֵּט עַד שְׁנֵים עָשָׂר חֹדֶשׁ</b>. שמא תחזור בה.
<h3> יב</h3>
<b>שֶׁהִגִּיעַ זְמַנָּהּ לִנָּשֵׂא</b>. כמבואר לעיל י,יז.
<b>וְכֵן יְבָמָה שֶׁלֹּא רָצָת לְהִתְיַבֵּם</b>. להרחבה ראה הלכות ייבום וחליצה ב,י.
<h3> יג</h3>
<b>הַמּוֹרֶדֶת הַזֹּאת</b>. שרוצה לצער את בעלה (להבדיל מזו שמאסה בבעלה שנזכרה לעיל ה"ח).
<b>נְכָסִים שֶׁהִכְנִיסָה לוֹ</b>. רכוש שהביאה מבית אביה ונתחייב הבעל באחריותם (ראה שם).
<b>וּבְלָאיוֹתֵיהֶן קַיָּמִין</b>. ונשאר מה שבלה מהם.
<b>אִם תָּפְשָׂה וכו'</b>. אבל נכסי מלוג, גם אם תפסם הבעל מוציאים אותם מידו כיוון שהם רכוש האישה.
<b>אֵין מוֹצִיאִין מִיָּדוֹ</b>. ואילו באומרת 'מאסתיהו' אין לבעל בעלות בנכסים שהיא הביאה מבית אביה (שם).
<h3> טו</h3>
<b>כָּל זְמַן שֶׁתִּרְצֶה הִיא לֵישֵׁב</b>. כל זמן שעדיין היא רוצה בנישואים.
<b>לֹא יִגְרָע</b>. ותחילתו של הפסוק: "שארה כסותה ועונתה".
<b>שֶׁאִם שָׂנָא יְשַׁלַּח</b>. אם האיש שונא את אשתו, עליו לגרשה (להרחבה ראה הלכות גירושין י,כא).
<b>לְעַנּוֹת</b>. למנוע תשמיש המיטה.
<b>מִפְּנֵי שֶׁאֵין בּוֹ מַעֲשֶׂה</b>. שהרי נמנע מעשייה, ואין לוקים על עברה אלא אם כן יש בה מעשה (ראה הלכות ירושלמי סנהדרין יח,א-ב).
<h3> טז</h3>
<b>כְּדֶרֶךְ כָּל הָאָרֶץ</b>. קיום יחסי אישות.
<b>מַחֲרִימִין</b>. מטילים חרם (ראה לעיל יא,י).
<b>מְבַקְּשִׁין מִן הַנִּטְעָן</b>. מבקשים ממי שטוענים נגדו להגיע לפשרה.
<h3> יז</h3>
<b>חַיָּב לְרַפֵּא אוֹתָהּ</b>. הבעל חייב לשלם את הוצאות הריפוי שלה (וזה אחד מתנאי הכתובה; ראה לעיל יב,ב).
<b>וְאָמַר לָהּ הֲרֵי כְּתֻבָּתֵךְ מֻנַּחַת וכו'</b>. שנותן לה את סכום כתובתה, ומעמיד בפניה את הברירה: או להתרפא בסכום זה ולהמשיך להיות נשואה לו, או שיגרשה — וממילא לא חייב לשלם לה אלא את כתובתה.
<b>דֶּרֶךְ אֶרֶץ</b>. מנהג אנשים הגונים.
<h3> יח</h3>
<b>נִשְׁבָּת חַיָּב לִפְדּוֹתָהּ</b>. אם האישה נלקחה בשבי, הבעל חייב לשלם את דמי פדיונה (ואף זה אחד מתנאי הכתובה; ראה לעיל יב,ב).
<b>אִם הָיָה כֹּהֵן שֶׁכְּבָר נֶאֶסְרָה עָלָיו</b>. שהשבויה אסורה על הכהן, שמא נאנסה בזמן השבי (הלכות איסורי ביאה יח,יז; וראה עוד שם,ו-ח).
<b>לִמְדִינָתָהּ</b>. לעיר שלה.
<h3> יט</h3>
<b>בְּיָתֵר עַל דָּמֶיהָ</b>. לשלם יותר משווייה.
<b>כִּשְׁאָר הַשְּׁבוּיוֹת</b>. שפודים אותן לפי שוויין ולא ביותר מכך (ראה הלכות מתנות עניים ח,יב).
<b>אֲפִלּוּ הָיוּ דָּמֶיהָ עַד עֲשָׂרָה בִּכְתֻבָּתָהּ</b>. אף אם היה המחיר פי עשרה מדמי הכתובה.
<b>אֵין לוֹ אֶלָּא כְּדֵי פִּדְיוֹנָהּ</b>. שסכום פדיונה הוא כל הממון שיש לו.
<h3> כ</h3>
<b>וְהוּא בִּמְדִינַת הַיָּם</b>. נמצא בחוץ לארץ, ואינו כאן כדי שיפדה אותה.
<b>יוֹרְדִין לִנְכָסָיו וּמוֹכְרִין בְּהַכְרָזָה</b>. ראה לעיל יב,טז.
<h3> כא</h3>
<b>נֶדֶר שֶׁהוּא חַיָּב בִּגְלָלוֹ לְגָרְשָׁהּ</b>. כמפורט לעיל יב, כג-כד, יג,ח-י, שם,יב-יג, יד,ה-ו, ולקמן כא,ג.
<h3> כב</h3>
<b>מֵאִסּוּרֵי לָאוִין</b>. איסורים אלו מפורטים לעיל א,ז.
<b>וַהֲרֵי הוּא פּוֹדֶה אוֹתָהּ</b>. כמבואר לעיל הי"ח.
<h3> כג</h3>
<b>הֶסְפֵּד וְקִינִים כְּדֶרֶךְ כָּל הַמְּדִינָה</b>. דיבורי כבוד ופזמוני אבל כנהוג באותו המקום.
<b>חֲלִילִין</b>. שהיו נוהגים לנגן בהם בהלוויות.
<b>עוֹלָה עִם בַּעְלָהּ וְאֵינָהּ יוֹרֶדֶת</b>. חיובי הבעל כלפי אשתו נקבעים בהתאם למעמדו כאשר מעמדו גבוה משלה, ובהתאם למעמדה כאשר מעמדה גבוה משלו (לעניין כסות ומדור ראה לקמן יח,ג).
<h3> כד</h3>
<b>מוֹצִיאִין מִבַּעְלָהּ בְּעַל כָּרְחוֹ</b>. את הוצאות הקבורה.
<b>וּמוֹכְרִין בְּלֹא הַכְרָזָה</b>. מוכרים את הנכסים בלי הכרזה פומבית, מפני דחיפות העניין (הלכות מלווה ולווה יב,יא).
<b>וּלְפִי כְּבוֹדוֹ אוֹ לְפִי כְּבוֹדָהּ</b>. כדלעיל הכ"ג.
<h2>פרק טו</h2>
<h3> א</h3>
<b>שֶׁהִרְשָׁת</b>. נתנה רשות.
<b>שֶׁכְּבָר קִיֵּם מִצְוַת פְּרִיָּה וּרְבִיָּה</b>. כפי שיבואר לקמן ה"ד ואילך.<br>			 <br>		<br>			ג. וְשָׁגָה. עסק בה, על פי הפסוק "באהבתה תשגה תמיד" (משלי ה,יט).
<b>כְּבֶן עַזַּאי</b>. חכם מדורות התנאים, שלא נשא אישה מחמת דבקותו בתורה.
<b>וַאֲפִלּוּ הָיוּ לוֹ בָּנִים</b>. וכבר קיים מצוות פרייה ורבייה.
<b>הִרְהוּר</b>. הרהור עברה.
<h3> ד</h3>
<b>זָכָר וּנְקֵבָה</b>. ו"המצווה זכר ונקבה שבהם קיום המין" (פה"מ יבמות ו,ז).
<b>סָרִיס... אַיְלוֹנִית</b>. שאינם יכולים להוליד.<br>			 <br>		<br>			ה. בְּנֵי בָּנִים הֲרֵי הֵן כְּבָנִים. נכדים נחשבים כבנים לעניין קיום מצוות פרייה ורבייה.
<h3> ו</h3>
<b>בְּגַיּוּתוֹ</b>. בהיותו גוי.
<b>וְנִתְגַּיֵּר הוּא וָהֵן הֲרֵי זֶה קִיֵּם מִצְוָה זוֹ</b>. אף על פי שלהלכה אינם נחשבים קרובי משפחה (הלכות איסורי ביאה יד,יא).
<b>עֶבֶד וְנִשְׁתַּחְרֵר</b>. שנחשב אף הוא כגר.
<b>אֵין לוֹ יִחוּס</b>. אין משמעות ליחס שבין העבד וצאצאיו.
<h3> ז</h3>
<b>עֶשֶׂר שָׁנִים</b>. כאברהם אבינו, שאחר עשר שנים שלא ילדה לו שרה נשא את הגר (בבלי יבמות סד,א).
<h3> ח</h3>
<b>שֶׁלֹּא הִכִּיר בָּהּ</b>. שלא ידע שהיא איילונית מלכתחילה.
<b>כְּמוֹ שֶׁיִּתְבָּאֵר</b>. לקמן כד,ב-ג.
<b>יוֹרֶה שִׁכְבַת זֶרַע כַּחֵץ</b>. שהזרע נפלט ממנו בכוח.
<b>עִקָּר וְתוֹסֶפֶת</b>. כמבואר לעיל י,ז.
<h3> ט</h3>
<b>כְּמוֹ שֶׁאָמַרְנוּ</b>. בהלכה הקודמת.
<b>הַעֲמֵד מָמוֹן בְּחֶזְקַת בְּעָלָיו</b>. ומכיוון שהממון בחזקת הבעל אין מחייבים אותו לשלם במקרי ספק.
<h3> י</h3>
<b>שׁוֹמְעִין לָהּ</b>. מקבלים את תביעתה לגירושין.
<b>צְרִיכָה הִיא לְבָנִים לְזִקְנוּתָהּ</b>. שיסייעו לה.
<b>שֶׁלֹּא כָּתַב לָהּ הַתּוֹסֶפֶת עַל מְנָת שֶׁתֵּצֵא לִרְצוֹנָהּ וְתִטֹּל</b>. אלא על מנת שיחיה עמה (ראה לקמן כד,ג).
<h3> יא</h3>
<b>בְּתוֹךְ עֶשֶׂר שָׁנִים</b>. במהלך עשר השנים הללו.
<b>וְשֶׁמָּא לֹא זָכָה לְהִבָּנוֹת מִמֶּנָּה</b>. שייתכן שאין הדבר תלוי בה, אלא שהצירוף של שניהם אינו ראוי לפרייה ורבייה.
<h3> יג</h3>
<b>כְּדֵי שֶׁיִּשְׁהֶה עִמָּהּ</b>. זמן נוסף, שכן עשר השנים נמנות מהיום שהפילה.
<b>שֶׁבְּטַעֲנָה זוֹ יִתְחַיֵּב לִתֵּן כְּתֻבָּתָהּ</b>. כעת, ומפני שהוא טוען שאינו חייב לשלם עתה — משביעה.
<h3> יד</h3>
<b>מֻתֶּרֶת לְהִנָּשֵׂא לְשֵׁנִי</b>. שמא הסיבה שלא הולידה מהבעל הראשון הייתה בגללו ולא בגללה.
<b>לֹא תִּנָּשֵׂא לִשְׁלִישִׁי</b>. משום שהוחזקה כעקרה.
<b>אֶלָּא אִם כֵּן יֵשׁ לוֹ אִשָּׁה אַחֶרֶת וכו'</b>. ואז מותרת להינשא לו לכתחילה (לעיל ה"ז).
<h3> טו</h3>
<b>שֶׁבָּאָה לְבֵית דִּין</b>. ולא שהתה עם בעלה עשר שנים.
<b>אֵינוֹ יוֹרֶה כַּחֵץ</b>. אין הזרע נפלט בכוח.
<b>וּמְגַלְגְּלִין עִמָּהּ</b>. מנסים לשכנע אותה.
<b>לֵישֵׁב</b>. להישאר עם בעלה.
<b>דִּין מוֹרֶדֶת</b>. ראה לעיל יד,ח-יד.
<h3> טז</h3>
<b>שֶׁלֹּא תֵּחָשֵׁד</b>. בזנות וכיוצא בזה.
<h3> יז</h3>
<b>לְקַנּוֹת לְאִשְׁתּוֹ</b>. להזהירה שתתנהג בדרכי הצניעות (להרחבה ראה הלכות סוטה ד,יח-יט)
<b>אֶלָּא לְדַעְתָּהּ</b>. ברצונה (להרחבה ראה הלכות דעות ה,ד).
<h3> יח</h3>
<b>וְלֹא תִּתְבַּע<br>			<br>				תַּשְׁמִישׁ הַמִּטָּה בְּפִיהָ</b>. לא תבקש באופן מפורש.
<b>בְּעֵסֶק</b>. בעניין.
<b>נִשְׁמַעַת</b>. לתשמיש המיטה.
<b>מִן הַכִּעוּר וּמִן הַדּוֹמֶה לַכִּעוּר</b>. מעשי פריצות (לקמן כד,טו).
<h3> יט</h3>
<b>מְכַבֵּד אֶת אִשְׁתּוֹ יָתֵר מִגּוּפוֹ</b>. במלבושים ותכשיטים (וראה הלכות דעות ה,י).
<h3> כ</h3>
<b>בְּיוֹתֵר מִדַּאי</b>. הרבה.<br>			 <br>		<br>			מְהַלֶּכֶת בְּתַאֲוַת לִבּוֹ. עושה את רצונו.
<h2>פרק טז</h2>
<h3> א</h3>
<b>שֶׁמַּכְנֶסֶת הָאִשָּׁה לְבַעְלָהּ</b>. שמביאה איתה רכוש בעת שנישאת לו, שיהיה משותף לשניהם וישתמשו בו.
<b>אַף עַל פִּי שֶׁהֵן נִכְתָּבִין בִּשְׁטַר כְּתֻבָּה אֵינָן נִקְרָאִין כְּתֻבָּה</b>. למרות שהנכסים הללו מפורטים בשטר הכתובה, אין דיני הכתובה חלים עליהם, אלא יש להם הגדרה ודין נפרדים.
<b>וְאִם קִבֵּל הַבַּעַל אַחֲרָיוּת וכו'</b>. סוג אחד של נכסים הניתנים כנדוניה, הוא נכסים שהבעל מקבל עליהם אחריות, ובמקרה של גירושין או התאלמנות צריך להשיב לאישה את ערכם כפי שהיה בשעת נתינתם, לא פחות ולא יותר.
<b>נִכְסֵי צֹאן בַּרְזֶל</b>. נקראים כך משום שערכם נשמר, כשם שברזל אינו מתבלה.
<b>וְאִם לֹא קִבֵּל אַחֲרָיוּת הַנְּדוּנְיָא... נִקְרֵאת נִכְסֵי מְלוֹג</b>. סוג שני של נכסים הניתנים כנדוניה הוא נכסים שהבעל לא קיבל אחריות לערכם, וצריך להשיב אותם במצב שבו הם כעת, לאחר הגירושין או ההתאלמנות, אף אם ירדו או עלו מערכם המקורי שהיה בשעת נתינת הנדוניה.
<h3> ב</h3>
<b>הַתּוֹסֶפֶת</b>. הסכום שמוסיף הבעל על עיקר הכתובה (לעיל י,ז).
<h3> ג</h3>
<b>כְּבָר הוֹדַעְנוּ שֶׁחֲכָמִים תִּקְּנוּ כְּתֻבָּה לָאִשָּׁה וכו'</b>. לעיל י,ז.
<b>מִן הָרָעָה שֶׁבִּנְכָסָיו</b>. שלא כבעל חוב אחר שגובה חובו מן הבינונית שבקרקעות החייב (הלכות מלווה ולווה יט,א).
<h3> ד</h3>
<b>שֶׁכְּשֶׁתָּבֹא לִגְבּוֹת</b>. את עיקר הכתובה והתוספת (לדין גביית הנדוניה ראה לקמן יח,ט).
<b>לֹא תִּגְבֶּה עַד שֶׁתִּשָּׁבַע</b>. כדין הנפרע מנכסי יורשים שצריך להישבע (הלכות מלווה ולווה יד,א).
<b>בִּנְקִיטַת חֵפֶץ</b>. אחיזת ספר תורה, כדין הנשבעים ונוטלים (ראה לעיל יא,טז).
<b>שֶׁלֹּא הִנִּיחַ אֶצְלָהּ כְּלוּם</b>. שהבעל לא השאיר בידה נכסים לפרעון כתובתה.
<b>וְשֶׁלֹּא מָכְרָה לוֹ כְּתֻבָּתָהּ</b>. שיכולה האישה למכרה, בין לבעלה ובין לאחרים (לקמן יז,יז; וראה לעיל י,י).
<b>מָחֲלָה אוֹתָהּ</b>. ויתרה לבעלה על זכותה לכתובה (ראה לקמן יז,יט).
<b>וְשָׁמִין לָהּ כָּל שֶׁעָלֶיהָ</b>. מעריכים את שווי הבגדים שהיא לבושה בהם, שהיו מרכוש בעלה.
<b>שֶׁהֲרֵי לְקָחָן לָהּ וְזָכָת בָּהֶן</b>. הוא קנה אותם בשבילה, והיא קיבלה אותם ונעשו קניינה.
<b>וְהוּא רוֹצֶה לְהוֹצִיאָהּ לֹא הִיא</b>. מכיוון שהוא מגרש אותה ביזמתו, הרי שוויתר על ערך הבגדים שלה.
<h3> ה</h3>
<b>שֶׁלֹּא תִּגְבֶּה הָאַלְמָנָה כְּתֻבָּתָהּ אֶלָּא מִן הַקַּרְקַע</b>. כשם שמטלטלים של יתומים אינם משתעבדים לבעל החוב (הלכות נזקי ממון ח,יא).
<b>מִשֶּׁבַח שֶׁשָּׁבְחוּ נְכָסִים</b>. מה שנתווסף על ערך הנכסים.
<b>הַבָּנוֹת נִזּוֹנוֹת</b>. מקבלות מזונות מנכסי האב (לעיל יב,ב, לקמן יט,י).
<b>וְאֵינָהּ טוֹרֶפֶת וכו'</b>. אם מכר הבעל את קרקעו, האישה יכולה לגבות ('לטרוף') בכתובתה את הקרקע מן הקונה, בניכוי שיעור השבח.
<b>שֶׁבַּעַל חוֹב גּוֹבֶה אֶת הַשֶּׁבַח</b>. ראה הלכות מלווה ולווה כא,א.
<b>וּדְבָרִים אֵלּוּ מִקֻּלֵּי כְּתֻבָּה הֵן</b>. ההגבלות בגביית השבח<br>			 <br>			הן מן הדברים שבהם דין הכתובה קל יותר מדיני שאר שטרי חוב.
<h3> ו</h3>
<b>הַפָּחוּת שֶׁבַּמַּטְבְּעוֹת</b>. המטבע בעל הערך הנמוך יותר.
<b>מָעוֹת סְתָם</b>. בלא שהגדירם בדיוק.
<b>מַטְבֵּעַ יָדוּעַ</b>. מטבע מסוים.
<b>כְּמוֹ שֶׁיִּתְבָּאֵר בְּהִלְכוֹת הַלְוָאָה</b>. הלכות מלווה ולווה ד,יא.
<h3> ז</h3>
<b>הַגְּאוֹנִים בְּכָל הַיְשִׁיבוֹת</b>. ראשי הישיבות<br>			 <br>			לאחר חתימת התלמוד.
<b>אַף מִן הַמִּטַּלְטְלִין</b>. שהשתנתה המציאות, והרבה מן הרכוש היציב אינו בקרקעות אלא במיטלטלין.
<b>כְּדֶרֶךְ שֶׁתִּקְּנוּ לְבַעַל חוֹב לִגְבּוֹת מִן הַמִּטַּלְטְלִין</b>. . ראה למשל הלכות מלווה ולווה יא,יא.
<b>וּפָשְׁטָה</b>. נפוצה והתקבלה.
<b>שְׁאָר תְּנָאיֵי כְּתֻבָּה</b>. ראה לעיל יב,ב.
<b>מִכְּתֻבַּת בְּנִין דִּכְרִין</b>. התחייבות הבעל שייגבו הבנים את כתובת אמם לאחר מותה, נוסף על חלקם בירושה (לעיל יב,ב; וראה עוד לקמן יט,א-ט).
<h3> ח</h3>
<b>שֶׁיִּכְתְּבוּ בַּכְּתֻבָּה בֵּין מִמְּקַרְקְעֵי בֵּין מִמִּטַּלְטְלֵי</b>. שבשטר הכתובה ייכתב במפורש שהגבייה יכולה להיעשות בין מהקרקעות ובין מהמיטלטלין.
<b>שֶׁהֲרֵי זֶה תְּנַאי שֶׁבְּמָמוֹן</b>. שאם הדברים נכתבו בפירוש והוסכמו, יש לדבר תוקף — שכל תנאי שבממון קיים (הלכות מכירה יג,ג, הלכות שכירות ב,ט).
<b>בְּתַקָּנַת אַחֲרוֹנִים</b>. תקנת הגאונים.
<h3> ט</h3>
<b>אִם הָיָה יוֹדֵעַ בְּתַקָּנָה זוֹ שֶׁל גְּאוֹנִים גּוֹבָה</b>. אם ידע שגובים לכתובה גם ממיטלטלין, הרי שעל דעת כן נשא.
<b>מִתְיַשְּׁבִין בְּדָבָר זֶה הַרְבֵּה</b>. מבררים היטב את נסיבות המקרה (יד"פ).
<b>שֶׁאֵין כֹּחַ בְּתַקָּנַת הַגְּאוֹנִים וכו'</b>. תנאי הכתובה הם תקנת הסנהדרין, ולכן הם מחייבים גם אם לא נכתבו במפורש (לעיל יב,ה). אולם לתקנת הגאונים אין תוקף כזה, ואם לא הסכים הבעל מראש שיגבו מן הנכסים המיטלטלין אי אפשר להוציא ממון מן היורשים על פי התקנה (לדוגמה נוספת ראה הלכות מלווה ולווה יא,יא).
<h3> י</h3>
<b>אַחְרָאִין וְעָרְבָאִין לִכְתֻבָּתָהּ</b>. משועבדים לפרעונה.
<b>לִטְרֹף אוֹתָן</b>. לגבות אותם מן הקונים.
<b>נְכָסִים בְּנֵי חֹרִים</b>. נכסים שלא נמכרו.
<b>בִּשְׁבוּעָה</b>. לנוסח השבועה ראה לעיל ה"ד.
<b>כְּדִין כָּל בַּעֲלֵי חוֹבוֹת</b>. שנשבעים לקונה המחזיק בנכסים המשועבדים (ראה הלכות מלווה ולווה יד,א, כב,י).
<b>וְתַקָּנָה זוֹ</b>. שיהיו כל נכסיו משועבדים.
<b>כְּדֵי שֶׁלֹּא תִּהְיֶה כְּתֻבָּתָהּ קַלָּה עָלָיו</b>. שחוב הכתובה יהיה חמור כשאר חובות, "שלא תהיה קלה בעיניו להוציאה" (לעיל י,ז).
<h3> יא</h3>
<b>אֵין מַשְׁבִּיעִין אוֹתָהּ אֶלָּא חוּץ לְבֵית דִּין</b>. באופן שנשבעת בקול עד שתישמע השבועה לאוזני הדיינים בבית הדין (ראה שו"ת הרמב"ם תכ).
<b>שֶׁמָּא לֹא תְּדַקְדֵּק עַל עַצְמָהּ בַּשְּׁבוּעָה</b>. שמא תשבע למרות שקיבלה תשלום כלשהו, ולא רצו שתיכשל בשבועה שהיא חמורה ביותר.
<b>לְהַדִּירָהּ</b>. שייאסר עליה דבר מה בנדר אם היא משקרת.
<b>וּמַדִּירִין אוֹתָהּ בְּבֵית דִּין</b>. שאם קיבלה תשלום כלשהו נאסר עליה הדבר שהדירוה בו. ובנדר לא חששו שתשקר מפני שאימת נדרים עליהן יותר מאימת שבועות (ירושלמי גיטין ד,ג).
<h3> יב</h3>
<b>שֶׁאֵין לָהּ כְּתֻבָּה עַד שֶׁתִּשָּׁבַע</b>. והם אינם יכולים להישבע, שאין אדם מוריש שבועה לבניו (הלכות מלווה ולווה יז,ג).
<b>שֶׁמָּא יָפֵר הַבַּעַל</b>. הנוכחי. שהבעל יכול להפר את נדרי אשתו (הלכות נדרים יב,א).
<h3> יג</h3>
<b>יִחֵד לָהּ קַרְקַע בִּכְתֻבָּתָהּ</b>. שתגבה ממנה את כתובתה.
<b>הַמְּצָרִים</b>. גבולות השדה.
<b>בְּלֹא שְׁבוּעָה</b>. כיוון שייחד לה קרקע אין חוששים שהניח בידה נכסים אחרים.
<h3> יד</h3>
<b>הַפּוֹגֶמֶת כְּתֻבָּתָהּ וכו'</b>. בהלכות הבאות (עד הלכה כ) אין מדובר על השבועה שהתקינו לאלמנה (לעיל ה"ד), אלא על מקרים שבהם אף גרושה צריכה להישבע.
<b>לֹא תִּפָּרַע אֶלָּא בִּשְׁבוּעָה</b>. כדין בעל חוב הפוגם את שטרו (הלכות מלווה ולווה יד,א).
<b>וַאֲפִלּוּ דִּקְדְּקָה בְּחֶשְׁבּוֹן וכו'</b>. שחישבה במדויק עד חצי פרוטה את תשלומי הבעל.
<h3> טו</h3>
<b>לֹא תִּפָּרַע כָּל כְּתֻבָּתָהּ אֶלָּא בִּשְׁבוּעָה</b>. כדין בעל חוב שעֵד אחד מעיד ששטרו פרוע (הלכות מלווה ולווה יד,א).
<h3> טז</h3>
<b>הַנִּפְרַעַת שֶׁלֹּא בְּפָנָיו</b>. מקבלת את פירעון הכתובה שלא בנוכחות הבעל.
<b>לֹא תִּפָּרַע אֶלָּא בִּשְׁבוּעָה</b>. בדומה לבעל חוב (הלכות מלווה ולווה יד,א; וראה שם יג,א-ב לתנאי הגבייה).
<h3> יז</h3>
<b>אֲמָנָה</b>. הסכמה בעל פה, שהסכום שנכתב לא ייגבה במלואו.
<h3> יט</h3>
<b>אוֹמְרִין לָה הִשָּׁבְעִי וּטְלִי</b>. כדין בעל חוב (הלכות מלווה ולווה יד,ב).
<b>הִתְנָה עִמָּהּ</b>. כשנשאה.
<b>בָּאת לִפָּרַע מִיּוֹרְשָׁיו תִּשָּׁבַע</b>. שלא פטר אותה אלא ממנו.
<h3> כ</h3>
<b>מִנְּכָסִים מְשֻׁעְבָּדִים</b>. נכסים המשועבדים לתשלום כתובתה שנמכרו לאחרים.
<h3> כא</h3>
<b>יוֹצֵא מִתַּחַת יָדָהּ</b>. נמצא אצלה.
<h3> כב</h3>
<b>סוֹמְכִין עַל תְּנַאי בֵּית דִּין</b>. על שתיקנו לאישה כתובה, ולכן אינם טורחים לכתוב.
<h3> כג</h3>
<b>וְעַד כַּמָּה</b>. עד מתי.
<b>שֶׁאִלּוּ לֹא מָחֲלָה לֹא שָׁתְקָה כָּל זְמַן זֶה</b>. ומכך שלא תבעה במשך כל השנים מוכח שמחלה את כתובתה.
<b>וַהֲרֵי אֵינָהּ עִם הַיּוֹרְשִׁים וכו'</b>. שאם היא גרה בבית הבעל עם היורשים, יכולה לטעון שלא תבעה משום שהתביישה מהם, ולא משום שמחלה.
<h3> כה</h3>
<b>יֵשׁ לָהּ לְהַשְׁבִּיעוֹ שְׁבוּעַת הַתּוֹרָה שֶׁהֲרֵי הוֹדָה בְּמִקְצָת הַטַּעֲנָה</b>. שהבעל הודה שחייב מאה מתוך מאתיים שנתבע, ולכן יכולה לחייבו בשבועה שחייב בה מן התורה מי שמודה בטענה באופן חלקי (ראה הלכות טוען ונטען א,א).
<b>וְנֶאֱמָן הַקָּטָן לְהָעִיד בְּגָדְלוֹ</b>. שהיה קטן בשעה שראה את העדות ועתה הוא גדול, וסומכים על עדות זו מפני שרוב הנשים נישאות כשהן בתולות, וכן משום שהכתובה היא מתקנת חכמים (הלכות עדות יד,ג).
<b>כְּמוֹ שֶׁאָמַרְנוּ</b>. לעיל הכ"ב.
<h3> כו</h3>
<b>נֶאֱמֶנֶת</b>. ויכולה להינשא לאחר על סמך חזקה זו (הלכות גירושין יב,ד, לעיל ד,יג).
<b>מְעִזָּה פָּנֶיהָ</b>. מתחצפת.
<b>אֵינוֹ נוֹתֵן הַתּוֹסֶפֶת</b>. שסומכים על החזקה רק ביחס לעיקר הכתובה, משום שעיקר הכתובה יסודה בתקנת חכמים, ואם מותרת להינשא לאחר, נתחייב בהכרח בתקנה זו. אבל התוספת נידונה כהתחייבות רגילה שבין אדם לחברו, ואין לחייבו לשלם אלא בראיה ברורה (יד"פ, וראה לח"מ).
<h3> כז</h3>
<b>שׁוֹבֵר</b>. קבלה המוכיחה את תשלום החוב.
<b>וּמַשְׁבִּיעָהּ בִּנְקִיטַת חֵפֶץ</b>. כדין בעל שאמר לאשתו שתישבע (לעיל הי"ט).
<b>וְנִשְׁבָּע הוּא שְׁבוּעַת הֶסֵּת</b>. שהרי הוא כופר בכל טענתה לגבי התוספת.
<h3> כח</h3>
<b>כְּמוֹ שֶׁבֵּאַרְנוּ</b>. לעיל הל' כא-כב.
<h3> כט</h3>
<b>הוֹצִיאָה שְׁנֵי גִּטִּין וּשְׁתֵּי כְּתֻבּוֹת</b>. על אדם אחד, שנישאה לו פעמיים והתגרשה ממנו פעמיים, ובכל פעם כתב לה כתובה מחדש.
<b>אִם שְׁתֵּיהֶן שָׁווֹת</b>. בסכום.
<b>בִּטְּלָה אַחֲרוֹנָה אֶת הָרִאשׁוֹנָה</b>. מכיוון שההבדל היחיד ביניהן הוא בתאריך הכתובה, מניחים שהכתובה האחרונה נכתבה כדי לבטל את הראשונה (כבשטרות אחרים, ראה הלכות זכייה ומתנה ה,ט).
<b>וְאֵינָהּ טוֹרֶפֶת אֶלָּא מִזְּמַן אַחֲרוֹנָה</b>. רשאית לגבות מקרקעות שמכר הבעל רק אחרי הזמן שבשטר השני, ולא מהזמן המוקדם שבשטר הראשון.
<b>גּוֹבָה בְּאֵי זוֹ מֵהֶן שֶׁתִּרְצֶה</b>. שהשנייה לא ביטלה את הראשונה, אלא משמשת חלופה אפשרית (ראה שם ה"ח).
<h3> ל</h3>
<b>עַל כְּתֻבָּתָהּ הָרִאשׁוֹנָה הֶחֱזִירָהּ</b>. שנשאה בפעם השנייה על סמך הכתובה הקיימת, שלא נפרעה, ולא כתב לה כתובה חדשה.
<b>גֵּט וּכְתֻבָּה אַחַר מִיתַת בַּעְלָהּ</b>. שנשא אותה שנית לאחר שגירש אותה, ומת לאחר מכן, ותובעת שתי כתובות.
<b>אִם גֵּט קוֹדֵם לַכְּתֻבָּה</b>. מתאריכי השטרות ניתן לדעת שגירשה בגט, והחזירה על סמך כתובה חדשה.
<b>אִם אֵין דַּרְכָּן לִכְתֹּב כְּתֻבָּה</b>. כדלעיל הכ"ח.
<b>וְאִם כְּתֻבָּה קָדְמָה אֶת הַגֵּט וכו'</b>. ומובן שהכתובה היא של נישואיהם הראשונים, והחזירה אחרי הגט על סמך כתובה זו.
<h3> לא</h3>
<b>בְּהִלְכוֹת גֵּרוּשִׁין</b>. יב,טו.
<b>וּמַשְׁבִּיעִין אוֹתָהּ</b>. כדין אלמנה שבאה לגבות כתובתה מן היורשים (לעיל ה"ד).
<b>אֶלָּא לִטֹּל כְּתֻבָּה מֵחַיִּים בִּלְבַד</b>. שרוצה לקבל את הכתובה בעוד בעלה בחיים, ואין נותנים לה.
<b>וְאֵין נוֹתְנִין לָהּ כְּתֻבָּה</b>. שיש להסתפק אם אמרה כן מפני שרוצה להינשא, או בשביל לגבות את כתובתה.
<b>וְאִם תָּפְשָׂה</b>. החזיקה בעצמה בנכסים לצורך גביית הכתובה.
<h2>פרק יז</h2>
<h3> א</h3>
<b>כָּל שֶׁנִּשֵּׂאת בַּתְּחִלָּה קוֹדֶמֶת לִטֹּל כְּתֻבָּתָהּ</b>. ששעבוד הנכסים חל מזמן כתיבת הכתובה, ולכן הקדימות בגביית הכתובה נקבעת לפי הסדר שבו נישאו (ראה הלכות מלווה ולווה כ,א-ד).
<b>וְאֵין אַחַת מֵהֶן נוֹטֶלֶת אֶלָּא בִּשְׁבוּעָה</b>. שכולן צריכות להישבע שנוטלות כדין מן הירושה, כנוסח השבועה המבואר לעיל טז,ד.
<b>מַה שֶּׁשִּׁיְּרָה שֶׁלְּפָנֶיהָ</b>. מה שנשאר מנכסי הבעל אחרי שזו שלפניה גבתה.
<b>אִם הָיָה עָלָיו שְׁטַר חוֹב</b>. הבעל היה חייב כסף בשטר לאדם אחר.
<h3> ב</h3>
<b>בְּשֶׁהָיְתָה הַקַּרְקַע... קְנוּיָה לוֹ</b>. שכבר הייתה שלו קודם שנשא אישה ולווה מעות, והשתעבדה לחובות הללו בזמן שנכתבו בשטר.
<h3> ג</h3>
<b>בְּמָקוֹם שֶׁכּוֹתְבִין שָׁעוֹת</b>. במקום שנהגו לציין בשטר מלבד התאריך גם את השעה.
<b>שֶׁאֵין שָׁם קוֹדֵם</b>. אף אחד מבעלי השטרות לא קודם לאחרים.
<b>שֶׁאֵין דִּין קְדִימָה בַּמִּטַּלְטְלִין</b>. שאין עדיפות לאף אחד לגבי נכסים אלו (וראה לקמן ה"ו).
<h3> ד</h3>
<b>כְּדֵי הַחוֹב וְהַכְּתֻבָּה</b>. בסכום המספיק לתשלום החוב והכתובה.
<b>בַּעַל חוֹב נוֹטֵל הַמָּעוֹת</b>. משום שהוא עצמו הִלווה כסף, וראוי שיקבל את כספו בחזרה.
<b>וְלֹא הָיָה בָּהּ דִּין קְדִימָה</b>. כמקרים שנתפרשו לעיל הל' ב-ג.
<b>וְאִם נִשְׁאַר לָאִשָּׁה כְּלוּם</b>. חלק לגבות ממנו.
<b>שֶׁהֲרֵי בַּעַל חוֹב הִפְסִיד וְהוֹצִיא מְעוֹתָיו</b>. בהלוואה שנתן לבעל, ולכן ראוי לתת לו קדימות בגביית החוב.
<b>וְהָאִשָּׁה לֹא חָסְרָה דָּבָר שֶׁיָּתֵר מַה שֶּׁהָאִישׁ רוֹצֶה לִשָּׂא אִשָּׁה רוֹצָה לְהִנָּשֵׂא</b>. אף שבהסכמה לנישואין יש צד של ויתור, הרי שהאישה רוצה בהם ביותר, ומבחינתה הם רווח ולא הפסד.
<h3> ו</h3>
<b>שֶׁתִּקְּנוּ הַגְּאוֹנִים</b>. ראה לעיל טז,ז.
<h3> ז</h3>
<b>נִכְסֵי צֹאן בַּרְזֶל</b>. ראה לעיל טז,א, ובביאור שם.
<b>כִּשְׁאָר בַּעֲלֵי חוֹבוֹת</b>. ואין להם עדיפות עליה, שהרי הפסידה משלה (ראה לעיל ה"ד).
<h3> ח</h3>
<b>כְּשֶׁיֵּחָלֵק הַמָּמוֹן עַל מִנְיַן הַנָּשִׁים</b>. יחלקו את הכסף בשווה לפי מספר הנשים.
<b>לַפְּחוּתָה שֶׁבָּהֶן</b>. למי שכתובתה מועטה מכולן.
<b>הַמּוֹתָר</b>. מה שנשאר (ראה הלכות מלווה ולווה כ,ד).
<h3> ט</h3>
<b>הֶעָרֵב לָאִשָּׁה בִּכְתֻבָּתָהּ</b>. המתחייב לשלם לאישה את כתובתה אם לא ישלם הבעל (ראה הלכות מלווה ולווה כה,ב-ג, שם ה"ו).
<b>שֶׁקָּנוּ מִיָּדוֹ</b>. שניתן תוקף להתחייבותו במעשה קניין.
<b>שֶׁמִּצְוָה עָשָׂה</b>. שסייע לזוג להינשא.
<b>וַהֲרֵי לֹא חִסְּרָהּ כְּלוּם</b>. שאין האישה מפסידה ממון (ראה לעיל ה"ד), ובשל סיבות אלו הערב לא מתחייב באופן גמור.
<b>וְגוֹמֵר וּמַקְנֶה</b>. גומר בדעתו להתחייב לשלם.
<b>וְקַבְּלָן שֶׁל כְּתֻבָּה</b>. ערב שקיבל על עצמו לשלם את הכתובה אף במקרה שבו יש לבעל אפשרות לשלם (ראה הלכות מלווה ולווה כה,ד-ה).
<b>הַמְגָרֵשׁ אֶת אִשְׁתּוֹ</b>. והיה אדם אחר ערב לכתובתה.
<b>יַדִּירֶנָּה הֲנָיָה</b>. ינדור שלא תוכל ליהנות ממנו, כדי שלא תשוב להינשא לו.
<b>וְנִמְצְאוּ עוֹשִׂין קְנוּנְיָא עַל נְכָסָיו שֶׁל זֶה</b>. תחבולה כדי לתבוע את תשלום הכתובה מאדם אחר, כשבאמת אין רצונם להתגרש.<br>			 <br>		<br>			י. הַמַּקְדִּישׁ נְכָסָיו. לבית המקדש.
<b>וְאַחַר כָּךְ תִּפָּרַע מִן הַפּוֹדֶה מִיַּד הַהֶקְדֵּשׁ</b>. שההקדש מוכר את הנכסים למי שמקבל על עצמו לפדותם ולשלם לאישה את כתובתה, משום שהשעבוד לחובות המקדיש חוזר וחל על הנכסים לאחר הפדיון (ראה הלכות ערכין וחרמין ז,יד-יח).
<b>אֲבָל הַמְגָרֵשׁ אֶת אִשְׁתּוֹ וּבָאָה לִטְרֹף מִן הַלָּקוֹחוֹת</b>. במקרה רגיל, שלא היו בו ערבים או הקדש, אלא אנשים שקנו את נכסי הבעל.
<b>נִשְׁבַּעַת וְטוֹרֶפֶת</b>. ראה לעיל טז,י.
<h3> יא</h3>
<b>דִּין וּדְבָרִים אֵין לִי עִמְּךָ</b>. לא אגבה ממך את הנכסים שקנית, אף על פי שהיו משועבדים לי.
<b>נַחַת רוּחַ עָשִׂיתִי לְבַעְלִי</b>. יכולה לומר שכתבה כדי לרַצות את בעלה, ולא הסכימה באמת לוותר על שעבודה (לטענה דומה ראה לקמן כב,יח).
<b>קָנוּ מִיַּד הָאִשָּׁה תְּחִלָּה</b>. שהאישה התחייבה בקניין לפני מכירת השדה בידי הבעל, אין לחוש שעשתה זאת על מנת למנוע קטטה.
<b>וְנִפְסַד</b>. בוטל לבסוף.
<b>שֶׁהֲרֵי בָּרִאשׁוֹנָה כְּשֶׁלֹּא רָצָת לֹא הָלְכָה כִּרְצוֹן בַּעְלָהּ</b>. שמהמכירה הראשונה הוכח שאינה עושה דברים כדי לרַצות את בעלה.
<h3> יב</h3>
<b>שֶׁהָיוּ לוֹ שְׁתֵּי נָשִׁים</b>. ונשאן בזמנים שונים.
<b>וְהָיָה קִנְיָן הַמּוֹעִיל</b>. כמבואר בהלכה הקודמת.
<b>מִפְּנֵי שֶׁהִיא קָדְמָה</b>. שהקדימות נקבעת לפי סדר הנישואים (לעיל ה"א).
<b>וְחוֹזְרוֹת חֲלִילָה</b>. חוזרות שוב ושוב לאותו מצב.
<b>שֶׁיַּעֲשׂוּ פְּשָׁרָה</b>. שיגיעו להסכמה ביניהן (לדין דומה ראה הלכות מלווה ולווה יט,ח).
<h3> יג</h3>
<b>נִשְׁבַּעַת</b>. כמבואר לעיל טז,ד.
<b>מֻמְחִין</b>. בקיאים בדיני התורה.
<b>בְּשׁוּמַת הַקַּרְקַע</b>. בהערכת שווי הקרקע.
<b>וְאַחֲרָיוּת הַמֶּכֶר עַל נִכְסֵי יְתוֹמִים</b>. נכסי היתומים, שהם שאר נכסי המת, משועבדים לקונה, ויכול לגבותם אם הקרקע שקנה תילקח ממנו בדין (כגון אם העידו עדים שהיא גזולה).
<b>בְּהַכְרָזָה</b>. פרסום המכירה (ראה לעיל יב,טז).
<b>וּבְהִלְכוֹת הַלְוָאָה</b>. הלכות מלווה ולווה<br>			 <br>			יב,ח.
<b>וְאַף עַל פִּי שֶׁהֵן שְׁלֹשָׁה וכו'</b>. אף על פי כן אינם נחשבים כבית דין, ואינם צריכים למכור בהכרזה.
<h3> יד</h3>
<b>בֵּינָהּ לְבֵין עַצְמָהּ</b>. שלא במעמד שלושה.
<b>שָׁוֶה בְּשָׁוֶה</b>. בשווי הנכון של הקרקע.
<b>שְׁבוּעַת אַלְמָנָה</b>. ראה לעיל טז,ד.
<b>שָׁמָה לְעַצְמָהּ</b>. גבתה את הקרקע לעצמה לפירעון הכתובה.
<h3> טו</h3>
<b>וְאֵין לָהּ כְּלוּם</b>. שאינה מקבלת יותר.
<b>וּמָכְרָה שָׁוֶה מֵאָה וְדִינָר בְּמֵאָה מִכְרָהּ בָּטֵל</b>. מכיוון שאין לה זכות למכור ביותר משווי כתובתה.
<h3> טז</h3>
<b>לָזֶה</b>. לקונה אחד.
<h3> יז</h3>
<b>יֵשׁ לָאִשָּׁה לִמְכֹּר כְּתֻבָּתָהּ</b>. רשאית למכור את זכות גביית הכתובה לאחרים.
<b>הַלָּז</b>. הקונה או מקבל המתנה.
<b>אוֹ קֹדֶם שֶׁנִּשְׁבְּעָה</b>. שאינה מקבלת את כתובתה (לעיל טז,יב).
<h3> יח</h3>
<b>מִשְׁכְּנָה</b>. נתנה אותה כערבון לחוב שנתחייבה.
<b>אֲפִלּוּ בִּפְעָמִים רַבּוֹת</b>. עד שתגבה את מלוא הסכום.
<h3> יט</h3>
<b>לֹא אִבְּדָה שְׁאָר תְּנָאיֵי כְּתֻבָּה</b>. שפורטו לעיל יב,ב.
<b>יוֹרֵשׁ כְּנֶגֶד כְּתֻבָּתָהּ הַזֹּאת וכו'</b>. יורש סכום השווה לכתובתה, בנוסף לחלקו עם אחיו בירושת אביו (מבואר לקמן יט,א-ט).
<b>הַמּוֹחֶלֶת כְּתֻבָּתָהּ וכו'</b>. שכשמוחלת על כתובתה היא מוותרת על כל זכויותיה.
<b>כִּשְׁאָר הַמּוֹחֲלִים שֶׁאֵינָן צְרִיכִין וכו'</b>. ראה הלכות זכייה ומתנה ג,ד (לעניין עדים); הלכות מכירה ה,יא-יג (לעניין קניין).
<b>וְלֹא יִהְיוּ דִּבְרֵי שְׂחוֹק וְהִתּוּל<br>			<br>				אוֹ דִּבְרֵי תֵּמַהּ אֶלָּא בְּדַעַת נְכוֹנָה</b>. שהמחילה לא נעשתה בצחוק או באמירות מתמיהות שלא ייתכנו, אלא מתוך שיקול הדעת.
<h2>פרק יח</h2>
<h3> א</h3>
<b>אַלְמָנָה נִזּוֹנֶת מִנִּכְסֵי יוֹרְשִׁים</b>. שבעלה התחייב לזון אותה מנכסיו אחרי מותו (לעיל יב,ב).
<b>הַפּוֹתִיקֵי</b>. נכס המיוחד לגביית החוב (ראה הלכות מלווה ולווה יח,ג).
<h3> ב</h3>
<b>וּמָדוֹר</b>. מקום מגורים.
<b>יוֹשֶׁבֶת בַּמָּדוֹר שֶׁהָיְתָה בּוֹ בְּחַיֵּי בַּעְלָהּ</b>. ואין ליורשים רשות להוציאה משם למדור אחר, שאחד מתנאי הכתובה הוא: "את תהא יתבא בביתי" [תרגום: את תהיי יושבת בביתי] (בבלי כתובות קג,א).
<b>אֵין הַיּוֹרְשִׁים חַיָּבִין לִבְנוֹתוֹ</b>. את אותו המדור. אלא נותנים לה מדור אחר לפי כבודה (לקמן ה"ג).
<b>הַנִּיחוּ לִי וַאֲנִי אֶבְנֶנּוּ מִשֶּׁלִּי אֵין שׁוֹמְעִין לָהּ</b>. אף אם רוצה לבנות אותו על חשבונה אין נותנים לה, שאין לה זכויות כלל במקום המדור.
<b>לֹא תְּחַזֵּק בִּדְקוֹ וְלֹא טָחָה אוֹתוֹ</b>. לא תתקן את הסדקים ולא תטייח את המדור מחדש.
<h3> ג</h3>
<b>שֶׁלֹּא הָיָה לַבַּעַל בַּיִת אֶלָּא בְּשָׂכָר</b>. שבחיי בעלה לא גרו בבית שלו, אלא שכרו דירה.
<b>מָדוֹר לְפִי כְּבוֹדָהּ</b>. מקום מגורים הראוי לה, לפי מעמדה.
<b>שֶׁעוֹלָה עִמּוֹ וְאֵינָהּ יוֹרֶדֶת אֲפִלּוּ לְאַחַר מִיתָה</b>. שמתחשבים במעמדו הגבוה של הבעל אף לאחר מותו (וראה לעיל יד,כג).
<h3> ד</h3>
<b>בִּרְכַּת הַבַּיִת מְרֻבָּה</b>. שההוצאה למזון קטֵנה באופן יחסי בריבוי אנשי הבית.
<b>קַב</b>. מידת נפח.
<b>בְּעֵרוּב</b>. ביחד.
<b>לְפִי בִּרְכַּת הַבַּיִת</b>. החלק היחסי במזונות המשותפים.
<b>מִפְּנֵי שֶׁהִיא יַלְדָּה וְהֵם יְלָדִים וכו'</b>. במקרה שטוענת שהיא צעירה והם בני גילה, ואם יתגוררו יחד עלול לצאת עליהם שם רע, מקבלים את טענתה.
<b>וּמוֹתַר מְזוֹנוֹת הָאַלְמָנָה</b>. מזון שסיפקו לה ולא נצרכה לו.
<h3> ה</h3>
<b>שֶׁאֵין לָהּ קִצְבָּה</b>. שהוצאותיה לא נקבעו מראש.
<b>נִשְׁבָּת אֵין הַיּוֹרְשִׁין חַיָּבִין לִפְדּוֹתָהּ</b>. אם נלקחה בשבי, היורשים פטורים מלשלם את דמי פדיונה, שחובת הפדיון היא על הבעל בלבד.
<b>וַאֲפִלּוּ הָיְתָה יְבָמָה</b>. שאז מצווה על אחיו של המת להינשא לאלמנתו (הלכות ייבום וחליצה א,א), ואף על פי כן אין קשר זיקת הייבום מחייב לפדותה.<br>			 <br>		<br>			ו. שְׁבוּעַת אַלְמָנָה. שאלמנה צריכה להישבע קודם שתגבה את כתובתה (ראה לעיל טז,ד).
<b>וְהֵן חַיָּבִין בִּקְבוּרָתָהּ</b>. שהקבורה היא כנגד הכתובה (ראה לעיל יב,ד).
<b>מַעֲשֵׂה יְדֵי הָאַלְמָנָה</b>. המלאכות שהיא עושה.
<b>טְלִי מַעֲשֵׂה יָדַיִךְ בִּמְזוֹנוֹתַיִךְ</b>. קחי לעצמך את רווח מעשה ידייך לצורך קניית מזונות (השווה לעיל יב,ד).<br>			 <br>		<br>			ז. מְלָאכוֹת שֶׁהָאִשָּׁה עוֹשָׂה לְבַעְלָהּ. לקמן כא,א-ז.
<b>חוּץ מִמְּזִיגַת הַכּוֹס וכו'</b>. מלאכות שיש בהן גילוי קרבה לבעל (לקמן כא,ח, הלכות איסורי ביאה יא,ט), ואין הדבר שייך כלפי היורשים.
<h3> ח</h3>
<b>וּפֵרוֹת נְכָסִים</b>. הרווחים שבאו מנכסיה.
<b>וְאֵין לַיּוֹרֵשׁ בָּהֶן כְּלוּם</b>. . שחכמים הקנו אותם לבעל בלבד.
<h3> ט</h3>
<b>נְדוּנְיָתָהּ</b>. הנכסים שהביאה איתה מבית אביה (ראה לעיל טז,א-ב).
<b>בְּלֹא שְׁבוּעָה</b>. שלא כמו הכתובה עצמה (השווה לעיל טז,ד).
<b>הוֹתִירוּ בְּחַיֵּי הַבַּעַל</b>. עלה ערכם של הנכסים.
<b>שֶׁהַמּוֹתָר לַבַּעַל</b>. ולכן יורשיו זוכים בו לאחר מותו.
<b>יוֹרְשֶׁיהָ יוֹרְשִׁין נְדוּנְיָתָהּ</b>. שלא כמו הכתובה עצמה (השווה שם הי"ב).
<h3> י</h3>
<b>שֶׁתָּפְשָׂה מִטַּלְטְלִין כְּדֵי שֶׁתִּזּוֹן מֵהֶן</b>. החזיקה במיטלטלין מנכסי בעלה. ואילו לא לקחה, יכולה הייתה לגבות מזונות מן היורשים רק מקרקעות (לעיל טז,ה).
<b>כִּכַּר זָהָב</b>. הכיכר היא יחידת משקל גדולה לשקילת מתכות, וכיכר זהב הוא סכום עצום.
<b>אֵין מוֹצִיאִין מִיָּדָהּ</b>. מכיוון שיש לה זכות למזונות, מותירים את מה שתפסה ברשותה, אף שאינה יכולה להוציא מן היורשים מיטלטלין (ראה תוספות כתובות צו,א).
<b>וּפוֹסְקִין</b>. מקציבים.
<b>וּמְחַשְּׁבִין עִמָּהּ</b>. את סך מעשה ידיה שתעשה, ומנכים מן המזונות.
<b>עַד שֶׁלֹּא יִהְיוּ לָהּ מְזוֹנוֹת</b>. שלא תהיה זכאית למזונות, כגון שתתבע את כתובתה או תתארס (לעיל ה"א).
<h3> יא</h3>
<b>וְכֵן אִם תָּפְשָׂה מִטַּלְטְלִין בִּכְתֻבָּתָהּ וכו'</b>. שדין הכתובה כדין כל שטר חוב, שאין המיטלטלין משועבדים לפרעונו אחרי מות החייב, אלא הקרקעות. אך אם קדם הנושה ותפס מיטלטלין בחיי החייב, רשאי לגבות מהם אחר מותו (הלכות מלווה ולווה יא,ז-ח).
<b>שֶׁתִּקְּנוּ הַגְּאוֹנִים וכו'</b>. לעיל טז,ז.<br>		<br>			יב. וְאֵינָהּ יְכוֹלָה לְעַכֵּב עֲלֵיהֶן. שגובה מן המיטלטלין, אך גופם אינו משועבד לחוב.<br>			 <br>		<br>			וַאֲפִלּוּ הִתְנָה עָלָיו בְּפֵרוּשׁ. קיבל הבעל על עצמו בשעת כתיבת הכתובה (ראה לעיל טז,ח).<br>			 <br>		<br>			וּבָזֶה. באופן זה.
<h3> יג</h3>
<b>אֲבָל אִם הִנִּיחַ קַרְקַע</b>. שהיא גובה ממנה מכוח תקנת חכמים (לעיל טז,ה).
<b>וְהַבָּנוֹת נִזּוֹנוֹת</b>. מנכסי האב לאחר מותו, והוא אחד מתנאי הכתובה (לעיל יב,ב; לקמן יט,י-טז).
<h3> טו</h3>
<b>שֶׁנָּפְלָה לִפְנֵי יָבָם</b>. שמת בעלה בלא ילדים, וצריכה להינשא לאח של בעלה (היבם), או לחלוץ לו כדי להינשא לאחר (הלכות ייבום וחליצה א,א-ב).
<b>בִּשְׁלֹשָׁה חֳדָשִׁים הָרִאשׁוֹנִים</b>. שאסורה להתייבם או לחלוץ בהם, שמא היא מעובּרת מבעלה המת (הלכות גירושין יא,יח; הלכות ייבום וחליצה א,יט). ומשום שהיא מעוכבת מחמתו ניזונת מנכסיו.
<b>וְאִם הֻכַּר הָעֻבָּר וְכֵן אִם הִנִּיחָהּ מְעֻבֶּרֶת</b>. שצריכה להמתין עד שתלד, ואם הוולד יהיה בר קיימא תהיה פטורה מן הייבום (הלכות ייבום וחליצה א,ה).
<b>הֻכַּר הָעֻבָּר</b>. ניכר שהיא בהיריון, בדרך כלל לאחר שלושה חודשים.
<b>לֹא מִשֶּׁל בַּעַל וְלֹא מִשֶּׁל יָבָם</b>. שאין עליה עיכוב מחמת הבעל, והיבם טרם התחייב במזונותיה.
<h3> טז</h3>
<b>וְעָמַד בַּדִּין</b>. בית הדין פסקו שצריך לייבם או לחלוץ.
<b>בְּלֹא שְׁבוּעָה כְּלָל</b>. שלא ככל אלמנה, שהרי ברור שלא קיבלה ממנו כל תשלום (השווה לקמן הל' יט-כ).
<h3> יז</h3>
<b>קָטָן</b>. שאינו יכול לחלוץ עד שיגדל, וכן לייבומו אין תוקף גמור (הלכות ייבום וחליצה א,טז).
<h3> יח</h3>
<b>יִהְיֶה מָקוֹם פְּלוֹנִי לִמְזוֹנוֹת הֲרֵי רִבָּה לָהּ מְזוֹנוֹת</b>. שמשמעות לשון זו היא שהייעוד של קרקע מסוימת יהיה למזונות, אולם אין במשמע שהיא לבדה תהיה.
<b>וְאִם הָיָה שְׂכָרוֹ</b>. הרווח מאותה קרקע.
<b>בַּמְּזוֹנוֹת... אוֹתוֹ מָקוֹם בִּלְבַד</b>. שמשמע שקרקע זו בלבד תשמש למזונותיה.
<b>קָצַץ</b>. קצב, קבע מידה.
<h3> יט</h3>
<b>בְּאִשָּׁה שֶׁהָלַךְ בַּעְלָהּ לִמְדִינַת הַיָּם</b>. ותבעה את מזונותיה. שהדין הוא שהיא נשבעת רק אם חזר בעלה ממדינת הים וטען שמכרה שלא כדין (ראה לעיל יב,טז).
<b>וְכָל הַנִּפְרָע מִנִּכְסֵי יְתוֹמִים וכו'</b>. כמבואר בהלכות מלווה ולווה יד,א.
<h3> כ</h3>
<b>מַשְׁבִּיעִין אוֹתָהּ בַּתְּחִלָּה</b>. שלא השאיר לה ממון למזונותיה (כדלעיל טז,ד).
<b>וּמוֹכְרִין בְּלֹא הַכְרָזָה</b>. בלא צורך לפרסם, מפני דחיפות העניין (ראה לעיל יב,טז, הלכות מלווה ולווה יב,יא).<br>			 <br>		<br>			שָׁוֶה בְּשָׁוֶה. בשווי הנכון של הקרקע (לדין דומה ראה לעיל יז,יד).
<h3> כא</h3>
<b>מְזוֹן שְׁלֹשִׁים יוֹם מְזוֹן שְׁלֹשִׁים יוֹם</b>. נותן לה כל פעם כסף שיספיק למזון של שלושים ימים.
<h3> כב</h3>
<b>אֵין מְחַשְּׁבִין עִמָּהּ עַל מַעֲשֵׂה יָדֶיהָ</b>. אין מנכים מן המזונות את סכום מעשה ידיה שעתידה לעשות (השווה לעיל יב,טז).
<b>נוֹטְלִין אוֹתוֹ</b>. שמעשה ידי האלמנה ליורשים (לעיל ה"ו).
<b>שֶׁאִם הָיוּ הַיּוֹרְשִׁין קְטַנִּים בֵּית דִּין מְחַשְּׁבִין עִמָּהּ וכו'</b>. שעל בית הדין לשמור על זכויות היתומים (הלכות נחלות י,ה).
<h3> כג</h3>
<b>שֶׁאֵין שְׁטַר כְּתֻבָּה יוֹצֵא מִתַּחַת יָדָהּ וכו'</b>. שאינו נמצא ברשותה (וראה לעיל יז,יז-יח).
<b>אָנוּ טוֹעֲנִין לוֹ</b>. שבית דין טוען לטובת היורש כל טענה העשויה לסייע לו (ראה לעיל יב,יח, ושם מחלוקת בדין זה).
<h3> כד</h3>
<b>וְאָמְרָה מֵת בַּעְלִי</b>. נאמנת כדי שתינשא (ראה לעיל טז,לא).
<b>אָמְרָה גֵּרְשַׁנִי בַּעְלִי אֵינָהּ נֶאֱמֶנֶת</b>. להינשא. מכיוון שידוע שהייתה אשת איש, ואין הנחה זו יכולה להתבטל באמירתה בלבד (הלכות גירושין יב,א).
<b>וְנִזּוֹנֶת מִנְּכָסָיו עַד כְּדֵי כְּתֻבָּתָהּ מִכָּל פָּנִים</b>. שמכל צד שהוא, מגיע לה סכום כזה.
<h3> כה</h3>
<b>יֵשׁ לָהּ מְזוֹנוֹת</b>. מכיוון שבגללו היא אינה יכולה להינשא לאיש אחר (רש"י כתובות צז,ב).
<h3> כז</h3>
<b>כָּל זְמַן שֶׁלֹּא נִשֵּׂאת</b>. שהנכסים עדיין משועבדים למזונותיה.
<b>תִּשָּׁבַע שְׁבוּעַת הֶסֵּת</b>. שבועה מתקנת חכמים המוטלת על מי שכופר בכל התביעה שכנגדו. וכאן הנכסים בחזקתה, והיתומים מבקשים להוציאם ממנה (מ"מ).
<b>וּמִשֶּׁנִּשֵּׂאת</b>. שאין לה מזונות (ראה לעיל ה"א), והנכסים הם בחזקת היתומים, והיא רוצה להוציאם מהם.
<h3> כח</h3>
<b>אֵין לָהּ מְזוֹנוֹת</b>. כדלעיל ה"א.
<b>הֲרֵי זוֹ כְּמִי שֶׁתָּבְעָה מִקְצָת הָעִקָּר וְהִנִּיחָה מִקְצָתוֹ</b>. ויש לה מזונות, כמי שמכרה חלק מן הכתובה (שם).
<b>סְתָם</b>. שלא ציינה במפורש לְמה התכוונה.
<h2>פרק יט</h2>
<h3> א</h3>
<b>שֶׁיִּהְיוּ בָּנָיו הַזְּכָרִים יוֹרְשִׁים כְּתֻבַּת אִמָּם וּנְדוּנְיָתָהּ</b>. תנאי זה נקרא 'כתובת בנין דכרין'. התנאי נתקן כדי שירבה אדם לתת נכסים לבתו שנישאת, ביודעו שאותם הנכסים יישארו בידי נכדיו בני בתו, גם אם היא תמות לפני בעלה והוא יירש אותה, ולא יטלו מהם יורשיו האחרים של הבעל (בבלי כתובות נב,ב).
<b>וּנְדוּנְיָתָהּ שֶׁהִכְנִיסָה בְּתוֹרַת נִכְסֵי צֹאן בַּרְזֶל</b>. שאף סכום החוב הזה כתוב בכתובה (ראה לעיל טז,א).<br>			 <br>		<br>			ב. וּמֵתָה בְּחַיָּיו. וירש הבעל את רכוש האישה.
<b>וְהִנִּיחַ אַלְפַּיִם</b>. זהו הסכום הכולל של הירושה שהשאיר הבעל.
<b>נִמְצָא בְּיַד בֶּן הָרִאשׁוֹנָה וכו'</b>. אחרי שחילקו ביניהם בשווה את שמונה מאות הדינרים הנותרים.
<h3> ג</h3>
<b>בְּשֶׁהִנִּיחַ יָתֵר עַל כְּדֵי שְׁתֵּי הַכְּתֻבּוֹת דִּינָר אֶחָד אוֹ יָתֵר</b>. שהירושה כולה גדולה יותר משיעור שתי הכתובות בדינר אחד או יותר.
<b>נִמְצָא תְּנַאי זֶה מְבַטֵּל חִלּוּק יְרֻשָּׁה בֵּין הַבָּנִים בְּשָׁוֶה שֶׁהוּא מִן הַתּוֹרָה</b>. שלא תתקיים חלוקה שווה בסכום ניכר (דינר), ולא תיקנו חכמים את דין כתובת הבנים הזכרים במקרה שיתבטל דין התורה.
<h3> ד</h3>
<b>יָתֵר עַל כְּדֵי כָּל הַכְּתֻבּוֹת דִּינָר</b>. שמלבד כל סכומי הכתובות, יש בירושה דינר אחד נוסף. שהדינר הוא סכום קבוע, בלי להתייחס לשאלה לכמה יש לחלקו.
<h3> ה</h3>
<b>מַעֲלִין</b>. מקבלים עלינו את ערכם בסכום גדול יותר ממחירם בשוק.
<b>שָׁמִין</b>. מעריכים.
<b>שֶׁנִּתְרַבּוּ אוֹ נִתְמַעֲטוּ אַחַר מִיתַת אֲבִיהֶן</b>. ערכם עלה או ירד.
<h3> ו</h3>
<b>שֶׁיֵּשׁ עָלָיו שְׁטַר חוֹב כְּנֶגֶד הַיָּתֵר</b>. שחייב לאחרים כסף בשיעור של כל מותר הכתובות.
<b>אֵינוֹ מְמַעֵט וכו'</b>. אין החוב ממעט את הירושה, מפני שנחשב שירשו את אותו המותר, ובכך מתקיימת ירושת התורה, אף על פי שישלמוהו לאחר מכן לבעל החוב.
<h3> ז</h3>
<b>שְׁבוּעַת אַלְמָנָה</b>. הבאה ליטול את כתובתה (ראה לעיל טז,ד), וכיוון שנשבעה — יורשיה יורשים את כתובתה ממנה.
<b>שֶׁאֵינָן יוֹרְשִׁין כְּתֻבַּת אִמָּם בִּתְנַאי זֶה</b>. שכאן אין ירושתם מכוח התקנה שהבנים הזכרים יירשו את כתובת אמם, אלא מדין תורה שהבנים יורשים את האם כשאין לה בעל.
<b>וְאַחַר כָּךְ יוֹרְשִׁין בְּנֵי הָרִאשׁוֹנָה</b>. גם אם לא נותרו נכסים יתר על הכתובה. מפני שכתובת האלמנה היא כחוב, הנחשב לירושה ואינו ממעט את המותר (לעיל ה"ו).
<b>וְאִם מֵתָה קֹדֶם שֶׁתִּשָּׁבַע וכו'</b>. בני השנייה אינם יורשים את זכותה לכתובה, שהרי אינם יכולים להישבע במקומה (ראה לעיל טז,יב), ואף לא ככתובת בנים זכרים — שהרי לא מתה בחייו.
<h3> ח</h3>
<b>וְיוֹרְשֵׁי הָרִאשׁוֹנָה קוֹדְמִין לְיוֹרְשֵׁי הַשְּׁנִיָּה</b>. לפי סדר הנישואין, כשם שהאישה הראשונה קודמת לאישה השנייה, אם היו גובות בעצמן (לעיל יז,א).
<h3> ט</h3>
<b>אֵינוֹ טוֹרֵף מִנְּכָסִים מְשֻׁעְבָּדִים</b>. מנכסי האב שנמכרו לאחרים.
<b>כְּכָל הַיּוֹרְשִׁים</b>. שאין זה חוב הנגבה גם מנכסים משועבדים (הלכות מלווה ולווה יח,א), אלא ירושה.
<h3> י</h3>
<b>מַעֲשֵׂה יָדֶיהָ וּמְצִיאָתָהּ לְעַצְמָהּ לֹא לָאַחִים</b>. שלא כאלמנה הניזונת, שמעשה ידיה ליורשים (לעיל יח,ו), משום שאדם רוצה שתהיה לבתו כלכלה מרווחת (בבלי כתובות מג,א).
<h3> יא</h3>
<b>פּוֹסְקִין</b>. קוצבים סכום.
<b>כְּדֶרֶךְ שֶׁפּוֹסְקִין לָאַלְמָנָה</b>. לעיל יח,ב.
<b>בְּלֹא הַכְרָזָה כְּדֶרֶךְ שֶׁמּוֹכְרִין לִמְזוֹן הָאַלְמָנָה וּכְסוּתָהּ</b>. ראה שם ה"כ.
<b>שֶׁהָאִשָּׁה פּוֹסְקִין לָהּ לְפִי כְּבוֹדָהּ וּכְבוֹד בַּעְלָהּ</b>. שם ה"ג. כדרך שנהג בה בחייו (ראה לעיל יג,ה).
<b>וְלַבָּנוֹת פּוֹסְקִין לָהֶן דָּבָר הַמְסַפֵּק לָהֶן בִּלְבַד</b>. כפי שחייב בפרנסת ילדיו הקטנים בחייו (שם ה"ו).
<b>וְאֵין הַבָּנוֹת נִשְׁבָּעוֹת</b>. אף שאלמנה התובעת מזונות נשבעת (לעיל יח,יט).
<h3> יב</h3>
<b>יוֹצֵא מִתַּחַת יָדָם</b>. נמצא ברשותם כהוכחה לתקפות הכתובה.
<b>שֶׁמָּא מָחֲלָה אִמָּם כְּתֻבָּתָהּ</b>. שוויתרה על חובות הבעל כלפיה — על הכתובה ותנאיה (לעיל יז,יט; לדין דומה ראה לעיל יח,כג).
<h3> יג</h3>
<b>אֵין שׁוֹמְעִין לוֹ</b>. לא עושים מה שציווה, מפני שמחויב בתנאים אלו משעת הנישואין.
<b>וּמַתְּנַת שְׁכִיב מְרַע</b>. שנתן בשעה שהיה חולה מסוכן העומד למות.
<b>כְּמוֹ שֶׁיִּתְבָּאֵר</b>. הלכות זכייה ומתנה ח,ח.
<b>הֲרֵי הַמַּתָּנָה וְחִיּוּב הַנְּכָסִים בִּתְנָאיִין אֵלּוּ בָּאִין כְּאֶחָד וכו'</b>. ולפיכך נדחית המתנה עד שיגבו את הראוי להם לפי תנאי הכתובה. אבל אם מכר את נכסיו בחייו או שנתן במתנת בריא, לא ניזונות מהם, מפני שאחרים קדמו וזכו בהם, ואין גובים מזונות וירושת כתובת האם אלא מנכסים בני חורין (ראה לעיל ה"ט, יח,יג; לדין דומה ראה הלכות זכייה ומתנה ח,ט).
<h3> יד</h3>
<b>בַּת הַמְמָאֶנֶת</b>. קטנה שהשיאוה לאחר מות אביה, יכולה למאן בבעלה ולצאת מקשר הנישואין כל זמן שהיא קטנה (ראה לעיל ד,ז-ח). וזו מיאנה בבעלה לאחר שהתעברה, ונולדה לה ממנו בת, ולאחר מותו הבת תובעת מזונות.
<b>וְיֵשׁ לָהּ מְזוֹנוֹת</b>. אף על פי שהממאנת עצמה מאבדת את עיקר כתובתה (לקמן כד,ה), היא אינה מאבדת את תנאי הכתובה, ובתה זכאית למזונות (יד"פ).
<b>בַּת הַיְבָמָה</b>. שנולדה מנישואי אמה ליבם, אחי בעלה הראשון שמת. ואם מת אביה היבם, אין לה מזונות ממנו, מכיוון שכתובת היבמה ותנאיה מוטלים על נכסי האח שמת, ולא על נכסי היבם (לקמן כב,יא, הלכות ייבום וחליצה א,א).
<b>וּבַת הַשְּׁנִיָּה</b>. שאמה הייתה אסורה לבעלה מתקנת חכמים (להגדרה ראה לעיל א,ו), ואין לה כתובה ולא תנאי כתובה (לקמן כד,ב).
<b>וּבַת הָאֲרוּסָה</b>. שהאם נתעברה מאביה לפני שנישאו, ועוד לא נתחייב הבעל בכתובה.
<b>וּבַת הָאֲנוּסָה</b>. נערה שנאנסה ונישאה לאונס ונולדה ממנו בת. וכיוון שאסור לבעל לגרש את אנוסתו אין לה כתובה, שהרי תיקנו חכמים כתובה לאישה כדי שלא תהיה קלה בעיניו להוציאה, והוא אינו יכול להוציאה (הלכות נערה בתולה א,ג-ד).
<b>כְּדִין שְׁאָר הַבָּנִים וְהַבָּנוֹת בְּחַיֵּי אֲבִיהֶן</b>. שאין חיוב זה משום כתובה, אלא משום חובת האב לדאוג לילדיו (ראה לעיל יב,יד-טו).
<h3> טו</h3>
<b>חַיָּב בִּמְזוֹנוֹתֶיהָ מִשְּׁעַת אֵרוּסִין</b>. אף שבדרך כלל אין הבעל חייב במזונות אלא משעת הנישואין (למקרה נוסף של מזונות מן אירוסין ראה לעיל י,יט).
<h3> טז</h3>
<b>אֲפִלּוּ הִיא שׁוֹמֶרֶת יָבָם וכו'</b>. שמת בעלה בלא בנים, ואף שהיא ממתינה לייבום או לחליצה אינה נחשבת בכך כקשורה לבעל לעניין המזונות.
<h3> יז</h3>
<b>שֶׁאֶפְשָׁר שֶׁיִּזּוֹנוּ מֵהֶן הַבָּנִים וְהַבָּנוֹת כְּאֶחָד עַד שֶׁיִּבְגְּרוּ הַבָּנוֹת</b>. על פי הערכה של המזונות הצריכים לכולם יחד למשך זמן זה.
<b>מוֹצִיאִין מֵהֶן מְזוֹנוֹת לַבָּנוֹת</b>. מפרישים מהירושה את כל הסכום הדרוש למזון הבנות עד שיבגרו, ומניחים ביד בית דין או ביד אפוטרופוס.
<b>וְהַבָּנִים יִשְׁאֲלוּ עַל הַפְּתָחִים</b>. יקבצו נדבות. שאין תנאי מזונות לבנים, אלא ירושה בלבד.
<h3> יח</h3>
<b>וּבְתַקָּנַת הַגְּאוֹנִים</b>. לעיל טז,ז.
<b>הֲרֵי הַבָּנוֹת וְהַבָּנִים נִזּוֹנוֹת כְּאַחַת מִן הַנְּכָסִים</b>. ואין עדיפות לבנות כבהלכה הקודמת.
<h3> יט</h3>
<b>וְנִתְמַעֲטוּ</b>. ירד ערכם.
<b>כְּבָר זָכוּ בָּהֶן יוֹרְשִׁין</b>. הבנים. והם זנים את אחיותיהם כל עוד יש נכסים בני חורין.
<b>אִם קָדְמוּ הַבָּנִים וּמָכְרוּ נְכָסִים מֻעָטִין מִכְרָן קַיָּם</b>. המכירה תקפה. והבנות אינן יכולות לטרוף מן הקונים, מפני שאינן ניזונות אלא מנכסים בני חורין (לעיל יח,יג).
<h3> כ</h3>
<b>אוֹ שֶׁהִתְנָה עִם אִשְׁתּוֹ שֶׁיָּזוּן אֶת בִּתָּהּ</b>. שנולדה לה מאיש אחר. שאף זה סוג של חוב (ראה לקמן כג,יז-יח).
<h3> כא</h3>
<b>הָאַלְמָנָה נִזּוֹנֶת וְהַבַּת תִּשְׁאַל עַל הַפְּתָחִים</b>. שכבוד אשתו קודם לכבוד בתו (בבלי כתובות מ,א).
<b>שֶׁמְּזוֹנוֹת הַבַּת קוֹדְמִין לִירֻשַּׁת הַבֵּן כְּתֻבַּת אִמּוֹ שֶׁמֵּתָה בְּחַיֵּי אָבִיו</b>. שיש להפריש את קצבת מזונות הבת, ורק אם נותר כסף יתקיים תנאי כתובת בנים זכרים.<br>			 <br>		<br>			אִם נִדְחָת יְרֻשָּׁה שֶׁל תּוֹרָה מִפְּנֵי מְזוֹנוֹת הַבַּת. שכאשר יש נכסים מועטים, הבנות ניזונות והבנים אינם יורשים כלום, כדלעיל הי"ז.
<h3> כב</h3>
<b>אֵין אוֹמְרִין יִזּוֹנוּ הַקְּטַנּוֹת עַד שֶׁיִּבְגֹּרוּ וכו'</b>. שתנאי המזונות הוא תקנת חכמים לבנות כאשר הבנים יורשים את כל הרכוש. אך כשאין בנים — מדין תורה הבנות יורשות את כל הנכסים, ולא תיקנו להן חכמים מזונות.
<h2>פרק כ</h2>
<h3> א</h3>
<b>הַמַּשִּׂיא אֶת בִּתּוֹ סְתָם</b>. מבלי לומר מה נותן לבתו לנישואיה.
<b>כְּמוֹ שֶׁבֵּאַרְנוּ</b>. לעיל יג,א-ה.
<h3> ב</h3>
<b>פֵּרֵשׁ עַל הַבַּעַל</b>. האב סיכם באופן מפורש עם הבעל לפני הנישואין.
<b>אֵין לָהּ כְּלוּם</b>. אין האב חייב בכסותה.
<b>כְּשֶׁתָּבֹא לְבֵיתִי אֲכַסֶּנָּה</b>. אלבישה רק אחרי שאשא אותה.
<h3> ג</h3>
<b>וּמְיֻדָּעָיו</b>. מכיריו.
<b>הִשִּׂיא בַּת בְּחַיָּיו אוֹמְדִין בָּהּ</b>. משערים על פי הסכום שנתן לבת זו כשהשיאה.
<b>נוֹתְנִין לָהּ מִנְּכָסָיו עִשּׂוּר לְפַרְנָסָתָהּ</b>. עשירית מנכסיו.
<h3> ד</h3>
<b>עִשּׂוּר מַה שֶּׁשִּׁיְּרָה רִאשׁוֹנָה</b>. עשירית מהנכסים שנותרו לאחר שנטלה הבת הראשונה.
<b>וְאִם בָּאוּ כֻּלָּן לְהִנָּשֵׂא כְּאַחַת</b>. בזמן אחד.
<b>אֲפִלּוּ הֵן עֶשֶׂר</b>. שעל פי חישוב זה יישארו נכסים לאחים, ולא תתבטל הירושה שהיא מן התורה.
<b>וְחוֹלְקוֹת כָּל הָעִשּׂוּרִים בְּשָׁוֶה</b>. מחלקות ביניהן בשווה את סך העישורים שקיבלו כולן.
<h3> ה</h3>
<b>אֵינוֹ מִתְּנָאיֵי כְּתֻבָּה</b>. מפורטים לעיל יב,ב.
<b>אֲפִלּוּ לְפִי תַּקָּנַת אַחֲרוֹנִים</b>. הגאונים. שתיקנו שהכתובה נגבית אף מן המטלטלים (לעיל טז,ז).
<b>וְיֵשׁ לָהּ לִגְבּוֹת עִשּׂוּר זֶה מִשְּׂכִירוּת הַקַּרְקַע</b>. רשאית לקחת גם מדמי השכרת הקרקע לאחרים, שאף זה כגביית קרקעות.
<b>מָעוֹת כְּנֶגֶד עִשּׂוּר הַקַּרְקַע</b>. כסף כערך הקרקע.
<h3> ו</h3>
<b>מִן הַבֵּינוֹנִית</b>. מקרקע שטיבה בינוני, כדין בעל חוב.
<b>מִן הַזִּבּוּרִית</b>. קרקע גרועה.
<b>וּבִשְׁבוּעָה</b>. שלא נטלה מן הנכסים כלום.
<b>בְּהִלְכוֹת הַלְוָאָה</b>. הלכות מלווה ולווה יד,א, יט,א.
<h3> ז</h3>
<b>שֶׁמִּשְׁכְּנוּ</b>. נתנו את הקרקע כמשכון להלוואה.
<b>הַבַּת טוֹרֶפֶת מִן הַלָּקוֹחוֹת</b>. יש לה זכות לקחת את הקרקע מן הקונים.
<b>בְּהִלְכוֹת הַלְוָאָה</b>. הלכות מלווה ולווה יח,א.
<h3> ח</h3>
<b>אֵין נוֹטְלִין פַּרְנָסָה לַקְּטַנּוֹת... אֶלָּא חוֹלְקוֹת כֻּלָּן בְּשָׁוֶה</b>. שלא תיקנו מתנת עישור נכסים לפרנסת הבנות אלא במקום שיש בן, שאז אין לבנות ירושה.<br>			 <br>			אך כשאין בנים — הבנות יורשות את הכל מדין התורה.
<h3> יא</h3>
<b>כְּבָר בֵּאַרְנוּ</b>. לעיל יט,כא.
<b>אֵינָהּ נוֹטֶלֶת עִשּׂוּר נְכָסִים מִפְּנֵי מְזוֹנוֹת הָאַלְמָנָה</b>. שהאלמנה זכאית למכור את נכסי האב שירשה הבת, לצורך מזונותיה, כל עוד יש בכך צורך, ואף אם יִכלו הנכסים לגמרי.
<b>אֵין הַבַּעַל יוֹרֵשׁ פַּרְנָסָה הָרְאוּיָה לְהִנָּתֵן לָהּ</b>. ואין אומרים שהבעל נחשב כקונה את הנכסים ומעתה אין שעבוד האלמנה חל עליהם (לעיל יח,יג), אלא הוא נחשב כיורש שמוציאים ממנו למזונות האלמנה.
<h3> יב</h3>
<b>לְדַעְתָּהּ</b>. בהסכמתה.
<b>וַאֲפִלּוּ לֹא הָיוּ הָאַחִין זָנִין אוֹתָהּ</b>. שאם היו זנים אותה יכלה לטעון שלא מחתה מפני כן, כדלקמן בהלכה הסמוכה.
<b>וְאַף עַל פִּי שֶׁלֹּא מִחָת</b>. למרות שלא מחתה ולא הביעה את התנגדותה לכך שלא קיבלה פרנסה כראוי לה, אין מסיקים מכך שמחלה על זכותה.
<b>שֶׁהַקְּטַנָּה אֵינָהּ בַּת מְחָאָה</b>. שאין בה דעת למחות.
<h3> יג</h3>
<b>נִשֵּׂאת הַבַּת... וְלֹא תָּבְעָה פַּרְנָסָתָהּ אִבְּדָה פַּרְנָסָתָהּ</b>. שיש להניח שוויתרה על זכותה.
<b>וְאִם מִחָת בְּעֵת נִשּׂוּאֶיהָ</b>. והודיעה בפירוש שאינה מוותרת.
<b>פָּסְקוּ הָאַחִין מְזוֹנוֹתֶיהָ</b>. הפסיקו לזון אותה.
<b>כְּמוֹ שֶׁבֵּאַרְנוּ</b>. לעיל יט,י.
<b>וְזָנוּ אוֹתָהּ בַּבֶּגֶר</b>. בהיותה בוגרת. אף שאינם חייבים בזה.
<b>מִפְּנֵי שֶׁהֵן זָנִין אַף עַל פִּי שֶׁאֵינָם חַיָּבִין וְהִיא עֲדַיִן לֹא נִשֵּׂאת</b>. שמתביישת לתבוע מהם פרנסתה משום שזנים אותה בהתנדבות, ועדיין לא הגיע הזמן לגבות את פרנסתה (כדלעיל ה"ד).
<h3> יד</h3>
<b>לִקַּח בָּהֶן קַרְקַע</b>. לקנות בשבילה קרקע.
<b>שְׁכִיב מְרַע</b>. חולה מסוכן העומד למות.
<b>בֵּין שֶׁהָיָה בָּרִיא וּמֵת</b>. שמצווה לקיים את דבריו (הלכות זכייה ומתנה ד,ה).
<b>וַהֲרֵי הַמָּעוֹת בְּיַד הַשָּׁלִיחַ</b>. הכסף הופקד אצל אדם אחר, שימלא את שליחות האב.
<b>יַעֲשֶׂה שָׁלִישׁ מַה שֶּׁהֻשְׁלַש בְּיָדוֹ</b>. יעשה השליח מה שקבע האב, כלומר יקנה קרקע.
<h2>פרק כא</h2>
<h3> א</h3>
<b>וּמַה הִיא עוֹשָׂה לוֹ</b>. אלו מלאכות צריכה האישה לעשות לבעלה.
<b>לִטְווֹת צֶמֶר אוֹ פִּשְׁתָּן</b>. לשזור מהם חוטים.
<b>שֶׁהַפִּשְׁתָּן מַזִּיק אֶת הַפֶּה וְאֶת הַשְּׂפָתַיִם</b>. שלצורך טוויה מרטיבים את החוטים ברוק, והפשתן גורם לריח רע בפה, וכן הסיבים עלולים לפצוע את השפתיים.<br>			 <br>		<br>			ב. דָּחֲקָה עַצְמָהּ וְעָשָׂת יָתֵר מִן הָרָאוּי לָהּ. טרחה ביותר והפיקה יותר ממה שאמורה לעשות.
<b>זִמָּה</b>. מעשי זנות.
<h3> ג</h3>
<b>וְהַמַּדִּיר אֶת אִשְׁתּוֹ</b>. אוסר עליה בנדר.
<b>וּמוֹזֶגֶת לוֹ אֶת הַכּוֹס</b>. מכינה לו כוס יין לשתייה.
<b>בִּפְנֵי בְּנוֹ</b>. הבן של בעלה.
<h3> ד</h3>
<b>עוֹשָׂה אוֹתָם הִיא בְּעַצְמָהּ</b>. שבמעשים הללו יש משום קרבה.
<h3> ה</h3>
<b>וְעֶזְרָא</b>. הסופר, בראשית ימי הבית השני, שתיקן תקנות מרובות בענייני התורה (ראה למשל הלכות תפילה א,ב) וההתנהגות (ראה למשל לקמן כד,יג).
<b>וְנוֹתֶנֶת תֶּבֶן לִפְנֵי בְּהֶמְתּוֹ</b>. המשמשת לו לרכיבה.
<b>אֲבָל לֹא לִפְנֵי בְּקָרוֹ</b>. המשמש לפרנסת הבית.
<b>וְאָצָה בַּטּוֹחֶנֶת</b>. מזרזת את הטוחנת.
<b>מְחַמֶּרֶת אַחַר הַבְּהֵמָה</b>. מנהיגה את הבהמה המפעילה את אבני הרחיים.
<b>וְאִם הָיָה דַּרְכָּן לִטְחֹן בְּרֵחַיִם שֶׁל יָד</b>. אם מנהגם הוא שבעלת הבית טוחנת את הקמח הנצרך להם בעצמה, ברחיים ביתיים.
<h3> ו</h3>
<b>הִכְנִיסָה לוֹ</b>. הביאה בנכסיה בעת הנישואין.
<b>וְאֵינָהּ מְנִיקָה אֶת בְּנָהּ</b>. אינה חייבת להניק.
<h3> ח</h3>
<b>כָּל הַמְּלָאכוֹת שֶׁהָאִשָּׁה עוֹשָׂה לְבַעְלָהּ וכו'</b>. להלכה דומה ראה הלכות איסורי ביאה יא,יט.
<h3> ט</h3>
<b>הָאִשָּׁה שֶׁשָּׁבְרָה כֵּלִים... פְּטוּרָה</b>. מתשלומים על הנזק שעשתה.
<h3> י</h3>
<b>מוֹשִׁיבִין אִשָּׁה בֵּינֵיהֶם אוֹ שְׁכֵנִים</b>. שיראו אם האישה ממלאת את חובותיה.
<h3> יא</h3>
<b>פּוֹחֲתִין לָהּ מִמַּעֲשֵׂה יָדֶיהָ</b>. מפחיתים את כמות העבודה הנדרשת ממנה.
<b>שֶׁיָּפִין לֶחָלָב</b>. מועילים לאיכותו.
<h3> יג</h3>
<b>תִּתְנַוֵּל</b>. תתכער.
<b>שֶׁהָאִשָּׁה עוֹלָה עִם בַּעְלָהּ וְאֵינָהּ יוֹרֶדֶת</b>. לעניין המעמד (ראה גם לעיל יט,יא, יד,כג).
<h3> טו</h3>
<b>עָלֶיהָ לְהָבִיא רְאָיָה וְאֵין כָּאן מָקוֹם לִשְׁבוּעָה</b>. מפני שהיא רוצה להיפטר מן המחויבות שלה, ואין בכוחה לעשות כך אלא בראָיה.
<h3> טז</h3>
<b>נוֹתֵן לָהּ שְׂכָרָהּ</b>. כמינקת. שהחובה לזון את הבנים מוטלת על האב (לעיל יב,יד).
<b>וַאֲפִלּוּ הָיָה סוּמָא</b>. מפני<br>			 <br>			שהתינוק קשור לאמו אף אם אינו רואה אותה.
<h3> יז</h3>
<b>וְסִיכָה</b>. בשמן.
<b>הַמְעֻבֶּרֶת</b>. גרושתו, שנתעברה לפני שגירש אותה.
<b>שָׁלְמוּ חֳדָשָׁיו</b>. עברו עשרים וארבעה חודשים (כדלעיל הי"ג).
<b>אֵין מַפְרִישִׁין אוֹתוֹ מִמֶּנָּה עַד שֶׁיִּהְיֶה בֶּן שֵׁשׁ שָׁנִים גְּמוּרוֹת</b>. לא מפרידים ביניהם, שעד גיל זה הבן כרוך אחרי אמו.
<b>יֵשׁ לָאָב</b>. רשאי.
<b>אֵינִי נוֹתֵן לוֹ כְּלוּם</b>. שחובת האב לזון את בניו עד גיל שש (לעיל יב,יד).
<h3> יח</h3>
<b>כֵּיצַד</b>. מהי חובת המזונות של בת הנמצאת אצל אמה.
<b>הָיָה הָאָב רָאוּי לִצְדָקָה</b>. בעל ממון שיכול לתת מכספו לצדקה (ראה לעיל יב,טו).
<b>בִּתְנַאי כְּתֻבָּה</b>. שאחד התנאים הוא שייזונו הבנות מנכסיו לאחר מותו (לעיל יב,ב, יט,י).
<b>אִם לֹא רָצָת הָאֵם וכו'</b>. שהחובה לזון את הבנים מוטלת על האב ולא עליה (לעיל יב,יד).
<h2>פרק כב</h2>
<h3> א</h3>
<b>הַבַּעַל קוֹדֵם לְכָל אָדָם בִּירֻשַּׁת אִשְׁתּוֹ</b>. זהו אחד מתנאי הכתובה (לעיל יב,ג, הלכות נחלות א,ח).
<h3> ב</h3>
<b>שֶׁתִּכָּנֵס לַחֻפָּה</b>. שיביאנה לביתו ויתייחד עמה (לעיל י,א).
<b>אַף עַל פִּי שֶׁכְּתֻבָּתָהּ עֲדַיִן בְּבֵית אָבִיהָ</b>. למרות שהנכסים הכתובים בכתובתה, שהעניק לה אביה לנישואיה עדיין נמצאים בבית האב.
<b>עִם הַבַּעַל</b>. ההולך להתייחד עם אשתו.<br>			 <br>		<br>		<br>			ג. בּוֹגֶרֶת אוֹ יְתוֹמָה אוֹ אַלְמָנָה. שאינן ברשות האב אלא ברשות עצמן (לעיל ג,יב).
<h3> ד</h3>
<b>הַנּוֹשֵׂא אִשָּׁה שֶׁהִיא אֲסוּרָה לוֹ</b>. שאסורה באיסור לאו או עשה, או משום איסור שניות (ראה לעיל א,ו-ח), שהקידושין תופסים בה. אולם באיסורי עריות הקידושין אינם חלים (לעיל ד,יב-יד), ואינו יורשה.
<b>וְכֵן הַנּוֹשֵׂא אֶת הַקְּטַנָּה</b>. שיצאה מרשות אביה, כגון שהתייתמה.
<b>אַף עַל פִּי שֶׁאֵין קִדּוּשֶׁיהָ גְּמוּרִין</b>. שהרי קידושיה תלויים ועומדים עד שתגדל (לעיל ד,ז-ח).
<b>אִם מֵתָה תַּחְתָּיו יִירָשֶׁנָּה</b>. שתיקנו לה חכמים נישואין כעין גדולה.
<b>אֲבָל הַפִּקֵּחַ שֶׁנָּשָׂא חֵרֶשֶׁת אִם מֵתָה לֹא יִירָשֶׁנָּה</b>. שלא תיקנו חכמים כתובה לחרשת כדי שלא יימנעו מלשאת אותה (לעיל יא,ד), ולכן אינו יורשה, מפני שהירושה היא בכלל תנאי כתובה (לעיל יב,ג; וראה עוד הלכות נחלות א,ט).
<b>וְהַחֵרֵשׁ שֶׁנָּשָׂא פִּקַּחַת יִירָשֶׁנָּה שֶׁהֲרֵי הִיא בַּת דַּעַת וּלְדַעְתָּהּ נִשֵּׂאת וְזִכְּתָה לוֹ מָמוֹנָהּ</b>. ככל אישה שנישאת שהרי היא בת דעת ויש לה זכות עקרונית לכתובה, אף על פי שאינה מקבלת אותה בפועל בשל חוסר דעתו של החרש שאינו יכול לחייב את עצמו בה (ראה לעיל יא,ו).
<h3> ה</h3>
<b>שֶׁנִּתְקַדְּשָׁה לְדַעַת אָבִיהָ</b>. ברצונו.
<b>כְּמוֹ שֶׁבֵּאַרְנוּ</b>. לעיל ג,יג.
<b>וַאֲפִלּוּ שָׁתַק הָאָב</b>. ולא מיחה, אין בכך משום הסכמה (ראה שם; וראה עוד הלכות תרומות ח,טז).
<h3> ו</h3>
<b>שֶׁהָאִשָּׁה שֶׁחָלְתָה וכו'</b>. שהיא חוששת למות, ורוצה שבעלה לא יירש אותה אלא קרוביה.
<b>אֵין שׁוֹמְעִין לָהּ</b>. לא מקבלים את טענתה.
<b>וַאֲפִלּוּ אָמְרָה אֲנִי שׂוֹנְאָה אוֹתוֹ וכו'</b>. שבמקרה רגיל, אישה המסרבת לחיות עם בעלה דינה דין מורדת, ומתגרשת בלא כתובתה (לעיל יד,ח-יד).
<h3> ז</h3>
<b>נִכְסֵי צֹאן בַּרְזֶל בֵּין נִכְסֵי מְלוֹג</b>. לעיל טז,א.
<b>הַבַּעַל אוֹכֵל כָּל פֵּרוֹתֵיהֶן</b>. משתמש ברווחים הבאים מנכסיה (וזהו אחד מתנאי הכתובה, לעיל יב,ג).
<b>נָפְלוּ לָהּ</b>. זכתה בהם בירושה.
<b>הַבַּעַל מוֹצִיא הַפֵּרוֹת מִיַּד הַלָּקוֹחוֹת</b>. שזכותו בפירות גוברת על זכות הקונים (ראה הלכות מלווה ולווה כו,יב. לעניין נכסי צאן ברזל ראה לקמן הט"ו).
<b>מֵתָה בְּחַיָּיו מוֹצִיא הַגּוּף מִיַּד הַלָּקוֹחוֹת בְּלֹא דָּמִים</b>. בלא תשלום. שזכותו בקרקע קודמת לזכות הלקוח.
<b>וְאִם הַדָּמִים שֶׁלָּקְחָה מִן הַלָּקוֹחוֹת קַיָּמִין בְּעַצְמָן</b>. הכסף ששילמו הלקוחות מצוי עדיין ביד האישה.
<b>שֶׁמָּא מְצִיאָה הֵן</b>. כסף שנמצא. ואין זה אותו הכסף.
<h3> ח</h3>
<b>וְלֹא יָדַע בָּהֶן הַבַּעַל... מִכְרָהּ קַיָּם</b>. שהבעל לא הביא נכסים אלה בחשבון בזמן הנישואין, ולכן אי אפשר לומר שחלה על האישה התחייבות שלא למכרם (רש"י כתובות עח,ב).
<h3> ט</h3>
<b>הָאִשָּׁה שֶׁכָּתְבָה כָּל נְכָסֶיהָ לְאַחֵר בֵּין רָחוֹק וכו'</b>. אישה זו מעוניינת שלא יהיו לבעלה זכויות בנכסיה, ולפיכך כתבה במתנה את הנכסים לאדם אחר, קרוב משפחתה או רחוק. והדין במקרה זה הוא שאם התאלמנה או התגרשה — הנכסים חוזרים לרשותה.
<b>כְּמוֹ שֶׁיִּתְבָּאֵר בְּהִלְכוֹת מַתָּנָה</b>. הלכות זכייה ומתנה ו,יב.
<b>וְכָתְבָה לַמְקַבֵּל קְנֵה מֵהַיּוֹם וְלִכְשֶׁאֶרְצֶה</b>. באופן שבכל עת שאומרת שאינה רוצה במתנה, תקבל את הנכסים בחזרה. ונוסח זה מועיל לבטל את המכירה, אף אם נתנה רק מקצת הנכסים.
<h3> י</h3>
<b>שׁוֹמֶרֶת יָבָם</b>. אישה שבעלה מת בלא בנים, וממתינה שאחיו יישא אותה.
<b>יֵשׁ לָהּ</b>. רשאית.
<b>וְאֵין לַיָּבָם פֵּרוֹת</b>. שבמצב זה עדיין אין לו זכויות בנכסיה.
<b>עַד שֶׁיִּכְנֹס</b>. ייבם את אשת אחיו.
<b>יוֹרְשֶׁיהָ מֵאָבִיהָ יוֹרְשִׁין נִכְסֵי מְלוֹג שֶׁלָּהּ</b>. שהנכסים הללו היו בחזקתה אף בזמן שהייתה נשואה, ורק הפירות הינם של הבעל (ראה לעיל טז,א).
<b>וַחֲצִי נִכְסֵי צֹאן בַּרְזֶל</b>. הנכסים הללו היו בחזקת הבעל (שם), ואילו הייתה מתייבמת היו עוברים ליבם, ואם הייתה חולצת היו שייכים לה. ומשום שמעמדה לא הוכרע הם נחצים בין יורשיו ליורשיה.
<b>וְיוֹרְשֵׁי הַבַּעַל יוֹרְשִׁין כְּתֻבָּתָהּ</b>. שהיא חוב של הבעל, ונמצא בחזקתו.
<b>וְיוֹרְשֵׁי הַבַּעַל חַיָּבִין בִּקְבוּרָתָהּ</b>. שחיוב הקבורה הוא כנגד ירושת הכתובה (לעיל יב,ד; והשווה הלכות נחלות ג,ט).
<h3> יא</h3>
<b>כְּתֻבָּתָהּ עַל כָּל נִכְסֵי בַּעְלָהּ</b>. כל נכסי בעלה שמת משועבדים לתשלום דמי כתובתה, והיבם אינו כותב לה כתובה (ראה הלכות ייבום וחליצה א,א).
<b>פֵּרוֹתֵיהֶן</b>. הרווחים שיבואו מאותה הקרקע.
<b>וּלְאָסְרָן עָלָיו בְּאַחֲרָיוּת זוֹ</b>. לאסור עליו למכור את הנכסים הללו מחמת שעבודם לתשלום הכתובה.
<h3> יד</h3>
<b>שֶׁלֹּא הָיְתָה לָהּ כְּתֻבָּה</b>. שלא כתב לה בעלה כתובה או שמכרה לו את כתובתה (הלכות ייבום וחליצה ב,יז).
<b>כְּתֻבָּה מֵאָה</b>. כדין אלמנה (לעיל י,ט).
<h3> טו</h3>
<b>לֹא עָשָׂת כְּלוּם</b>. המכירה או הנתינה לבעל לא חלה, מפני שעשתה כן משום שלום בית (ראה לקמן הל' יז-יח), ואף לאחרים אינה חלה מפני זכויות הבעל בנכסים (וראה הלכות מכירה ל,ג).
<b>הַבַּעַל שֶׁמָּכַר קַרְקַע וכו'</b>. שיש לאישה זכות בגוף הקרקעות, אף בנכסי צאן ברזל.
<h3> טז</h3>
<b>שֶׁאֵינוֹ רַשַּׁאי</b>. מפני זכותה באותם הנכסים.
<b>מִמְכָּרוֹ קַיָּם</b>. שבמיטלטלין זכותה פחותה מבקרקעות, שאפשר שיִכלו וישיב את שוויים (מ"מ הלכות מכירה ל,ה).
<h3> יח</h3>
<b>שָׂדֶה שֶׁיִּחֵד לָהּ בִּכְתֻבָּתָהּ</b>. שממנה תיגבה הכתובה.
<b>שָׂדֶה שֶׁכָּתַב לָהּ בִּכְתֻבָּתָהּ</b>. שתהיה כתוספת כתובה.
<b>אוֹ שָׂדֶה שֶׁהִכְנִיס לָהּ שׁוּם מִשֶּׁלּוֹ</b>. שנתן לה שדה מיוחדת שתצרף לנדוניה, נוסף על הנכסים שהביאה מבית אביה (לקמן כג,יא).
<b>שֶׁקָּנוּ מִיַּד הָאִשָּׁה</b>. ערכו מעשה קניינִי הנותן תוקף להתחייבות.
<b>אֵין לַבַּעַל רְאָיָה</b>. אף אם יוכיח שקנה את השדה מאשתו.
<b>כְּמוֹ שֶׁבֵּאַרְנוּ</b>. בהלכה הקודמת.
<h3> יט</h3>
<b>וּמָחֲלָה אוֹתָם</b>. ויתרה לו על חובו.
<b>הָא לְמָה זֶה דּוֹמֶה לְמִי שֶׁקָּנוּ מִיָּדָהּ שֶׁאֵין לָהּ אַחֲרָיוּת וכו'</b>. מקרה זה דומה למקרה שהאישה ויתרה על אחריות הבעל לשמירת ערך הנכסים, ושינתה את מעמדם לנכסי מלוג, שאינו חייב באחריותם. וויתור כזה חל, אם עשו קניין התחייבות עליו, ואין טענת 'נחת רוח עשיתי לבעלי' שייכת בזה, משום שאין הבעל מקבל דבר.
<h3> כ</h3>
<b>בַּעַל שֶׁמָּכַר קַרְקַע לְפֵרוֹת</b>. מכר לאחֵר את זכות אכילת הפירות בנכסי מלוג, וגוף הקרקע נשאר בבעלות האישה.
<b>שֶׁלֹּא הִתְקִינוּ פֵּרוֹת לָאִישׁ אֶלָּא כְּדֵי לְהַרְוִיחַ בְּהוֹצָאַת הַבַּיִת</b>. שתהיה הכנסה נוספת לכלכלת הבית.
<b>לַעֲשׂוֹת בָּהֶן סְחוֹרָה</b>. המאפשרת אף היא הרווחה לבית.
<h3> כא</h3>
<b>הֲרֵי זֶה נוֹשֵׂא וְנוֹתֵן בָּהֶן</b>. מותר לבעל לסחור בהם, ויתחייב להשיב את שוויים לבסוף.
<b>הֲרֵי אֵלּוּ יִמָּכְרוּ וְיִלָּקַח בַּכֹּל קַרְקַע</b>. כדי שיהיה גוף הנכס ביד האישה ולא יתכלה.
<b>כָּל הַמָּעוֹת הָרְאוּיוֹת לָתֵת לָהּ וכו'</b>. הכסף מהתשלומים המגיעים במקרה כזה לאישה. ואילו התשלומים המגיעים לבעל יינתנו לו מיד.
<b>כְּמוֹ שֶׁיִּתְבָּאֵר בְּהִלְכוֹת חוֹבֵל</b>. הלכות חובל ד,טו.
<h3> כג</h3>
<b>לֹא יִמָּכְרוּ מִפְּנֵי שֶׁבַח בֵּית אָבִיהָ</b>. שזלזול הוא בכבוד משפחתה שיהיו נכסיהם ברשות אחרים.
<b>וְלֹא הָיָה לָהּ בְּגוּף הַקַּרְקַע שֶׁהָאִילָנוֹת בָּהּ כְּלוּם</b>. שרק עצי הפרי שייכים לה, ולא השטח בשדה.
<b>עוֹשִׂין כְּדֵי טִפּוּלָן</b>. שההכנסות מכסות את עלות הטיפול בהם.
<b>יִמָּכְרוּ לְעֵצִים</b>. לשימוש העץ למלאכה או להסקה.
<h3> כד</h3>
<b>מְחֻבָּרִין לַקַּרְקַע הֲרֵי אֵלּוּ שֶׁל בַּעַל</b>. מכיוון שהקרקע נשארת בידה כנכסי מלוג, יכול הבעל לאכול את פירותיה.
<b>תְּלוּשִׁין מִן הַקַּרְקַע שֶׁלָּהּ וכו'</b>. שאם יאכלם, לא תישאר קרן לאישה.
<b>אֲבָל הַמְגָרֵשׁ אֶת אִשְׁתּוֹ וכו'</b>. שזכותו בפירותיה מסתיימת בשעת הגירושין. ואם היו תלושים לפני הגירושין, זכה בפירות.
<h3> כה</h3>
<b>הַבַּעַל חַיָּב בִּמְזוֹנוֹתֵיהֶם וכו'</b>. שאמנם לעבדים שלו יכול לומר "עשה עמי ואיני זנך", ויתפרנס העבד מן הצדקה. אבל בעבדי מלוג קיבל עליו מראש את החובה לזונם, אחרת יברחו ותיפסד הקרן (הלכות עבדים ט,ז).
<b>וְהֵן עוֹשִׂין לוֹ וְהוּא אוֹכֵל פֵּרוֹתֵיהֶן</b>. עובדים בשבילו, והוא מרוויח מעבודתם.
<h3> כו</h3>
<b>וְשָׁמוּ אוֹתָן עָלָיו</b>. העריכו אותם בזמן הנישואין.
<b>וְהוֹקִירוּ וְעָמְדוּ בְּאַלְפַּיִם</b>. התייקרו, והבעל צריך להחזיר רק אלף, כפי הדין בנכסי צאן ברזל.
<h3> כז</h3>
<b>הַנּוֹתֵן מַתָּנָה לְאִשְׁתּוֹ... אֵין לַבַּעַל פֵּרוֹת בְּמַתָּנָה זוֹ</b>. מפני "שכל הנותן, בעין יפה נותן" (הלכות זכייה ומתנה יא,כב).
<b>אֶלָּא יִהְיוּ פֵּרוֹתֶיהָ לָאִשָּׁה לְמַה שֶּׁתִּרְצֶה</b>. שתעשה היא בעצמה שימוש באותם הפירות.
<b>בְּטוֹבַת הֲנָיָה</b>. מוכרת את זכות גביית הכתובה (לעיל יז,יז).
<b>וְאֵין הַבַּעַל אוֹכֵל פֵּרוֹתֵיהֶן</b>. שחכמים לא תיקנו שיקנה את הפירות במקרה כזה (כדלקמן הכ"ח).
<h3> כח</h3>
<b>וְנִמְצָא הַגַּנָּב וְשִׁלֵּם שְׁנַיִם</b>. שהגנב משלם תשלומי כפל (הלכות גנבה א,ד).
<b>הַחוֹבֵל בְּאִשְׁתּוֹ</b>. שגרם לה נזק גופני, וחייב בתשלומים.
<b>כָּל הַנֶּזֶק וְהַצַּעַר וְהַבֹּשֶׁת שֶׁלָּהּ</b>. התשלומים שצריך לשלם האדם החובל על הנזק, הצער והבושה שנגרמו לו שייכים לה (לאופן שיעורם ראה הלכות חובל א,ב, ב,ט-י, ג,א). ואף שאם אדם אחר חבל בה הבעל מקבל חלק מן התשלומים, אין הדין כך כשחבל בה הבעל עצמו.
<b>כְּמוֹ שֶׁיִּתְבָּאֵר בְּהִלְכוֹת חוֹבֵל</b>. ד,טז.
<h3> כט</h3>
<b>אִם הָיוּ הַמָּעוֹת... גְּלוּיִין וִידוּעִין לַבַּעַל קָנָת</b>. אם הבעל ידע מלכתחילה על קיום הכסף בידי אשתו — קנתה את הקרקע.
<b>מָעוֹת טְמוּנִים</b>. כסף מוסתר, שהבעל לא ידע על קיומו.
<b>וְאוֹתָן הַמָּעוֹת שֶׁנִּרְאוּ וכו'</b>. דין הכסף שהיה מוסתר והתגלה, ככל נכסי מלוג.
<h3> ל</h3>
<b>הֲרֵי זוֹ נֶאֱמֶנֶת</b>. שכל ממון שנמצא ביד האישה הוא בחזקת נכסי מלוג, עד שיוכח שאינו כך (לקמן בסוף ההלכה).
<b>לְהַחֲרִים</b>. להטיל קללה על השקרן.
<h3> לא</h3>
<b>שְׁבוּעַת הֶסֵּת</b>. שנשבע מי שכופר בכל התביעה שכנגדו.
<h3> לב</h3>
<b>אֵין מְקַבְּלִין פִּקְדוֹנוֹת וכו'</b>. שמא אינם שלהם.
<b>קִבֵּל מִן הַקָּטָן</b>. לא יחזיר לקטן, מפני שאינו בר דעת לשמרם.
<b>וְכֻלָּן שֶׁאָמְרוּ בִּשְׁעַת מִיתָתָן וכו'</b>. שאמרו לפני מותם למי שייך החפץ.
<h3> לג</h3>
<b>הָרְאוּיוֹת לַבַּעַל לֶאֱכֹל פֵּרוֹתֵיהֶן</b>. שיש לו זכות להנות מרווחיהם.
<b>דָּבָר שֶׁפֵּרוֹתָיו מְרֻבִּין וִיצִיאָתוֹ מְעוּטָה</b>. שהוצאות הטיפול בו מועטות יחסית להכנסה.
<b>שֶׁגִּזְעוֹ מַחֲלִיף</b>. שגוף הנכס מתחדש ואינו מתכלה.
<h3> לד</h3>
<b>הָאִשָּׁה שֶׁהִכְנִיסָה לְבַעְלָהּ עֵז לַחֲלָבָהּ וכו'</b>. שהנכס אינו שלה, אך יש לה זכות להשתמש בתוצריו.
<b>לְגִזָּתָהּ</b>. לצמר הגזוז ממנה.
<b>הֲרֵי זֶה אוֹכֵל וְהוֹלֵךְ עַד שֶׁתִּכְלֶה הַקֶּרֶן</b>. שהרי כך הוא השימוש הרגיל.
<b>הַבְּלָיוֹת</b>. תשלום על בלאי הנכסים.
<h3> לה</h3>
<b>עוֹשִׂין כְּמִין מְלַאכְתָּן</b>. שעדיין ניתן להשתמש בהם כעין שימושם המקורי.
<b>נוֹטֶלֶת כֵּלֶיהָ כְּמָה שֶׁהֵן</b>. ואין הבעל צריך לשלם את הפחת, כפי עיקר הדין (לעיל טז,א).
<b>וּמִנְהָג פָּשׁוּט וכו'</b>. נפוץ ומקובל, וכל הנושא אישה מקבל עליו אחריות הנכסים לפי מנהג זה.
<b>כָּךְ אֵינוֹ נוֹטֵל הַשֶּׁבַח</b>. ומעיקר הדין הבעל מקבל את הרווח, ואינו חייב להחזיר אלא את שווי הנכסים בשעת הנישואין (שם).
<b>וְאַמְהוֹתֶיהָ</b>. שפחותיה.
<b>בְּבֵית אִשָּׁה אַחֶרֶת שֶׁנָּשָׂא</b>. שיש בדבר משום רווח הבית (לעיל ה"כ), והעבדים ניתנו לשימוש זה.
<h2>פרק כג</h2>
<h3> א</h3>
<b>זְכוּת מִדְּבָרִים שֶׁזּוֹכֶה בָּהֶן הַבַּעַל</b>. מעשה ידיה, מציאתה, פירות כל נכסיה, ירושתה (ראה לעיל יב,ג).
<b>כָּתַב לָהּ</b>. בשטר, שמבטל את זכויותיו.
<b>אֵינוֹ צָרִיךְ לִקְנוֹת מִיָּדוֹ</b>. אין צורך במעשה קניין המקבע את ההתחייבות, מפני שעדיין לא זכה באותם הדברים.
<b>וְאִם כָּתַב לָהּ אַחַר נִשּׂוּאִין צָרִיךְ לִקְנוֹת מִיָּדוֹ</b>. משום שהזכויות כבר ניתנו לבעל מעת הנישואין, וצריך מעשה קניין כדי לוותר עליהן.
<h3> ב</h3>
<b>שֶׁלֹּא יִהְיֶה לוֹ דִּין וּדְבָרִים בִּנְכָסֶיהָ</b>. ויתר על זכותו בנכסיה.
<b>וְאִם קָנוּ מִיָּדוֹ וכו'</b>. מאחר שנתן תוקף נוסף לוויתור, בזה הוא מסיר את זכותו מגוף הקרקע.
<b>הֲרֵי סִלֵּק עַצְמוֹ מִגּוּף הַקַּרְקַע</b>. אף אם לא מכרה אותה.
<b>לֹא עָלָה בְּדַּעְתִּי שֶׁאֵין לִי פֵּרוֹת מִפְּנֵי קִנְיָן זֶה וכו'</b>. שטוען שהתכוון רק לוותר על זכותו למניעת המכירה, ולא על זכותו בפירות.
<h3> ג</h3>
<b>שֶׁלֹּא סִלֵּק עַצְמוֹ אֶלָּא מִפֵּרוֹת נְכָסִים אֵלּוּ בִּלְבַד</b>. אך לא ויתר על זכותו בפירות היוצאים מאותם פירות, ולפיכך יש לשמור את ערך הפירות הראשונים כאילו היו קרן נכסי מלוג בעצמם (כדלעיל כב,כא).
<h3> ד</h3>
<b>פֵּרֵי פֵּרוֹתֵיהֶן</b>. הרווחים שבאו מן הרווחים.
<b>אִם מֵתָה יִירַשׁ הַכֹּל</b>. שלא ויתר על זכות זו, אלא על אכילת הפירות.
<h3> ה</h3>
<b>יַחְזְרוּ נְכָסִים</b>. הנדוניה שהביאה בנישואיה מבית אביה.
<h3> ו</h3>
<b>שֶׁלֹּא מִמִּשְׁפַּחְתּוֹ</b>. אלא מירושת אחרים.
<b>קֹדֶם שֶׁתִּהְיֶה רְאוּיָה לוֹ</b>. לפני שתינתן לו הזכות העקרונית לרשת.
<b>כְּמוֹ שֶׁבֵּאַרְנוּ</b>. לעיל יב,ט.
<h3> ז</h3>
<b>הִתְנָה עִמָּהּ אַחַר נִשּׂוּאִין</b>. וקנו מידו, כדלעיל ה"א.
<h3> ח</h3>
<b>זְמוֹרוֹת</b>. ענפים.
<b>מַה שֶּׁהוֹצִיא הוֹצִיא וּמַה שֶּׁאָכַל אָכַל</b>. ואינו יכול לתבוע החזר הוצאותיו.
<b>שֶׁהוֹצִיא הוֹצָאוֹת עַל נִכְסֵי מְלוֹג</b>. השקיע כסף בהשבחת הנכסים, שגופם אינו קנוי לו אלא פירותיהם בלבד.
<b>אֲפִלּוּ אָכַל גְּרוֹגֶרֶת דֶּרֶךְ כָּבוֹד</b>. גם אם אכל תאנה מיובשת, בדרך מכובדת ולא בדרך ארעית.
<b>שֶׁאָכַל דִּינָר אֶחָד</b>. מאכל בשווי דינר.
<h3> ט</h3>
<b>נָפְלוּ לָהּ כְּסָפִים בְּמָקוֹם רָחוֹק וכו'</b>. ירשה כסף במקום אחר, וצריך להוציא כסף כדי להביאו.
<b>וְלָקַח בָּהֶן קַרְקַע וְאָכַל פֵּרוֹתֶיהָ</b>. כדין כספים של נכסי מלוג (ראה לעיל כב,כא).
<b>פָּחוֹת מִכַּשִּׁעוּר</b>. המבואר בהלכה הקודמת.
<b>שָׁמִין כַּמָּה הִשְׁבִּיחַ</b>. בית הדין מעריכים את התוספת לערך הנכס.
<b>בִּנְקִיטַת חֵפֶץ</b>. שאוחז ספר תורה.
<h3> י</h3>
<b>הָאִשָּׁה שֶׁמָּרְדָה עַל בַּעְלָהּ</b>. סרבה לחיות עם בעלה, ויוצאת בלא כתובה (ראה לעיל יד,ח-ט).
<b>שָׁמִין לוֹ... וְנוֹטְלוֹ</b>. שמקבל את יתרת הוצאותיו.
<b>וּמֵאֲנָה</b>. ועל ידי כך פקעו נישואיה (ראה לעיל ד,ח).
<b>וְשָׁמִין לוֹ כְּעָרִיס</b>. כפועל המקבל שדה לעבד אותה תמורת אחוז מסוים מן היבול. ותיקנו חכמים שיטול לפי השקעתו, כדי שלא יפסיד את הנכסים, ביודעו שהיא עלולה למאן (בבלי כתובות פ,א).
<h3> יא</h3>
<b>מִנְהָגוֹת רַבּוֹת יֵשׁ בַּנְּדוּנְיָא</b>. נהגו בדרכים שונות באופן כתיבת הנדוניה בשטר הכתובה.
<b>בַּחֲמִישׁ</b>. חמישית.
<b>כְּדֵי לְהַרְבּוֹת בִּפְנֵי הָעָם</b>. השומעים שניתנה נדוניה בסכום נכבד.
<b>פָּסְקָה לְהוֹצִיא לוֹ בְּמֵאָה כֵּלִים</b>. התחייבה לתת לו כלים בשווי מאה דינרים.
<b>שָׁוֶה בְּשָׁוֶה</b>. הסכום המדויק שהביאה.
<b>לְפִי הַנְּדוּנְיָא דָּבָר קָצוּב</b>. ביחס קבוע לערך הנדוניה.
<b>שׁוּם מִשֶּׁלּוֹ לָאִשָּׁה וכו'</b>. תוספת של הבעל על נכסי האישה.
<h3> יב</h3>
<b>הַנּוֹשֵׂא סְתָם</b>. שלא התנה תנאי מיוחד.
<b>כְּמִנְהַג הַמְּדִינָה</b>. הכללים המקובלים באותו מקום.
<b>פָּשׁוּט בְּכָל הַמְּדִינָה</b>. נפוץ ומקובל שם.
<h3> יג</h3>
<b>שִׁדּוּכִין</b>. הסכמה ביניהם מראש על הנישואין.
<b>עַל יְדֵי בְּנוֹ וּבִתּוֹ</b>. בשביל בנו ובתו.
<b>הַדְּבָרִים שֶׁנִּקְנִין בַּאֲמִירָה</b>. אף בלא מעשה קניין, כדלקמן.
<h3> יד</h3>
<b>עַד שֶׁיִּקְנוּ מִידֵי הַפּוֹסֵק שֶׁנָּתַן כָּךְ וְכָךְ</b>. שבמקרה זה לא תחול ההתחייבות אלא אם כן יערכו עליה מעשה קניין.
<h3> טו</h3>
<b>קָנָת</b>. קנתה.
<b>שֶׁיִּכְנֹס אוֹתָהּ בַּעְלָהּ</b>. יכניסה לחופה, יישאנה.
<h3> טז</h3>
<b>וְהָלַךְ הָאָב לִמְדִינָה אַחֶרֶת</b>. בלי שקיים את מה שפסק.
<b>יוֹשֶׁבֶת עַד שֶׁתִּמְצָא וכו'</b>. מחכה מבלי שתינשא לו עד שתשיג את הכסף שהבטיחה, ואין הבעל חייב לגרשה.
<b>וְלָמָּה לֹא תִּפְטֹר עַצְמָהּ בְּמַרְדּוּת</b>. שהרי יש דין שהמורדת על בעלה ואינה רוצה לחיות איתו, מחייבים את הבעל לגרשה (לעיל יד,ח), ומדוע לא ידונו אותה כמורדת?
<b>וְהִיא רוֹצָה בּוֹ וכו'</b>. ומטענתה מוכח שלא מרדה בו.
<b>אֲבָל קְטַנָּה וכו'</b>. שאין בתנאיה ממש.
<h3> יז</h3>
<b>שֶׁיִּהְיֶה זָן אֶת בִּתָּהּ וכו'</b>. מפרנס את הבת שיש לה מנישואין קודמים, למשך פרק זמן קצוב.
<b>וְהוּא שֶׁיַּתְנוּ עַל דָּבָר זֶה בִּשְׁעַת קִדּוּשִׁין</b>. שאז די באמירה כדי להעיד על גמירוּת הדעת, בדומה למה שנתבאר לעיל הל' יג-יד.
<b>בְּהִלְכוֹת מִקָּח וּמִמְכָּר</b>. הלכות מכירה יא,טו-יז.
<b>וּפָסְקָה עִמּוֹ שֶׁיִּהְיֶה זָן אֶת אוֹתָהּ הַבַּת כָּךְ וְכָךְ שָׁנִים</b>. שגם עם הבעל הבא התנתה שיפרנס את הבת, ונמצא שיש לאותה הבת שניים שהתחייבו לפרנס אותה.
<b>מוֹלִיךְ מְזוֹנוֹתֶיהָ לַמָּקוֹם שֶׁהִיא שָׁם אִמָּהּ</b>. מביא את המזונות אליה.
<b>וְאֶחָד נוֹתֵן לָהּ דְּמֵי מְזוֹנוֹת</b>. שהרי כל אחד מהם התחייב לפרנסה שלמה.
<h3> יח</h3>
<b>אִם קָנוּ מִיָּדָן</b>. שהוסיפו ועשו קניין על האמירה, וסתם קניין לכתיבה עומד (הלכות מלווה ולווה יא,א), והרי חייב את עצמו בשטר.
<b>מִנִּכְסֵיהֶן הַמְשֻׁעְבָּדִין</b>. שנמכרו לאחרים, וגובים מהם חובות שיש עליהם שטר.
<b>דְּבָרִים שֶׁלֹּא נִתְּנוּ לְהִכָּתֵב</b>. אין כותבים אותם בשטר כדי שיוכלו לגבותם מנכסים משועבדים, שזו התחייבות שתוקפה פחוּת (ראה הלכות זכייה ומתנה ו,יז).
<h2>פרק כד</h2>
<h3> א</h3>
<b>הָאַיְלוֹנִית</b>. אישה שהתפתחותה המינית פגומה, ואינה מסוגלת ללדת (לעיל ב,ד-ו).
<b>אַף עַל פִּי שֶׁכּוֹפִין אוֹתוֹ וּמוֹצִיא</b>. כדלעיל טו,ז. מפני שאינו יכול לקיים מצוות פרייה ורבייה.
<b>תְּנָאיֵי כְּתֻבָּה... וְכֵן זוֹכֶה הַבַּעַל וכו'</b>. פורטו לעיל יב,ב-ג.
<h3> ב</h3>
<b>וְלֹא הִכִּיר בָּהּ</b>. לא ידע שהיא אסורה עליו.
<b>מֵחַיָּבֵי לָאוִין</b>. האסורות בנישואין מהתורה (לפירוטן ראה לעיל א,ז).
<b>וְכֵן הַנּוֹשֵׂא שְׁנִיָּה</b>. מן האסורות בנישואין מדברי חכמים (לפירוטן ראה לעיל א,ו).
<b>עִקַּר כְּתֻבָּה... תּוֹסֶפֶת</b>. ראה לעיל י,ז.
<b>וְאֵין לָהֶן מְזוֹנוֹת וַאֲפִלּוּ לְאַחַר מוֹתוֹ</b>. שהם אחד מתנאי הכתובה (ראה לעיל יב,ב, יח,א).
<b>וּמַפְרִישִׁין</b>. מפרידים, כופים עליהם להתגרש.
<b>פֵּרוֹת שֶׁאָכַל</b>. מנכסיה.
<h3> ג</h3>
<b>הוֹאִיל וְלֹא הִכִּיר בָּהּ אֵין לָהּ עִקָּר</b>. שהוא לא התכוון להקנות לה במיוחד את עיקר הכתובה (כדלקמן ה"ד), שלא ידע שהיא אסורה לו.
<b>הִקְנָת לוֹ הֲנָאָתָהּ</b>. אפשרה לו להנות ולחיות עמה.
<b>שֶׁאֵין מַעֲשֶׂיהָ הֵן הַגּוֹרְמִין לָהּ לְהֵאָסֵר וכו'</b>. שלא כאישה שזינתה, שמפסידה את כתובתה מחמת מעשיה (לקמן ה"ו).
<h3> ד</h3>
<b>עָשׂוּ בָּהּ חִזּוּק</b>. להחמיר שלא תקבל עיקר כתובה, אף אם ידע שאסורה עליו (לעומת אישה האסורה מדין תורה, כבהלכה הבאה).
<b>מֵחַיָּבֵי עֲשֵׂה</b>. שאיסורן נכתב כמצוות עשה (לפרטן ראה לעיל א,ח).
<b>לִזּוֹק בִּנְכָסָיו</b>. להפסיד מנכסיו, ולחייב את עצמו בכתובה אף שחכמים לא תיקנו לה.
<b>אִסּוּרָן קַל</b>. ולכן לא החמירו בהן להפסיד להן את הכתובה.
<b>לָוְתָה וְאָכְלָה</b>. אם הלך בעלה ולא השאיר לה מזונות (ראה לעיל יב,יט).
<h3> ה</h3>
<b>הַמְמָאֶנֶת</b>. יתומה קטנה, שיוצאת מבעלה במיאון בלבד וללא גירושין.
<b>אֵין לָהּ עִקַּר כְּתֻבָּה</b>. שתיקנו עיקר כתובה כדי שלא תהיה קלה בעיניו להוציאה (לעיל י,ז), והממאנת לא תיקנו לה כתובה מפני שיוצאת מדעת עצמה (רש"י כתובות ק,ב).
<b>אֲבָל תּוֹסֶפֶת יֵשׁ לָהּ</b>. שהסכים לחייב את עצמו בה.
<h3> ו</h3>
<b>שֶׁזִּנָּת</b>. שזינתה.
<h3> ז</h3>
<b>שֶׁנְּדוּנְיָתָהּ קַיֶּמֶת</b>. שלא אבדו הנכסים שהביאה עמה.
<h3> ח</h3>
<b>הֶפֶךְ מִכָּל הַנָּשִׁים</b>. שבמקרה הרגיל חייב לשלם על הפסד בנכסי צאן ברזל, ואת נכסי מלוג מחזיר כפי שהם (לעיל טז,א).
<b>שֶׁאֵין שָׁם אִישׁוּת גְּמוּרָה</b>. אין לנישואיהם תוקף גמור.<br>			 <br>		<br>			ט. בְּלָיוֹת. תשלום על בלאי הנכסים.
<h3> י</h3>
<b>הָעוֹבֶרֶת עַל דָּת מֹשֶׁה</b>. עוברת עברות בעצמה או גורמת לבעלה לעבור, כפי שיבואר לקמן.
<b>דָּת יְהוּדִית</b>. מנהגי צניעות שנהגו בהם בנות ישראל.
<b>מַה שֶּׁפָּחַת</b>. מה שירד ערכו.
<h3> יא</h3>
<b>יוֹצְאָה בַּשּׁוּק</b>. מהלכת בפרהסיא.
<b>שֶׁשִּׁמְּשָׁה מִטָּתָהּ וְהִיא נִדָּה</b>. שקיימה יחסי אישות בעודה נידה.
<b>שֶׁאֵינָהּ קוֹצָה לָהּ חַלָּה</b>. שאינה מפרישה חלה מן העיסה.
<b>אֵין צָרִיךְ לוֹמַר כְּגוֹן שְׁקָצִים וּנְבֵלוֹת</b>. שאסורים באכילה ואף נחשבים למאוסים (ראה בבלי בכורות לז,א).
<b>דְּבָרִים שֶׁאֵינָן מְעֻשָּׂרִין</b>. מינים מן הצומח שלא הופרשו מהם תרומות ומעשרות.
<b>פְּלוֹנִי כֹּהֵן תִּקְּנָם לִי</b>. כהן האמון על הדבר, הפריש מהם תרומות ומעשרות.
<b>טִהֵר לִי אֶת הַכֶּתֶם</b>. שפסק החכם שכתם זה אינו מטמא אותה משום נידה (ראה הלכות איסורי ביאה פרק ט).
<b>הֻחְזְקָה נִדָּה בִּשְׁכֵנוֹתֶיהָ</b>. שהשכנות יודעות שהיא נידה, כגון שלבשה בגד מיוחד לנידתה (ראה שם א,כב).
<h3> יב</h3>
<b>לְמָבוֹי מְפֻלָּשׁ</b>. רחוב הפתוח משני צדדיו לרשות הרבים.
<b>יוֹצְאָה לַשּׁוּק<br>			<br>				בְּרֹאשָׁהּ פָּרוּעַ<br>			<br>				וְאֵין עָלֶיהָ רְדִיד כִּשְׁאָר הַנָּשִׁים אַף עַל פִּי שֶׁשְּׂעָרָהּ מְכֻסֶּה בְּמִטְפַּחְתָּהּ</b>. יוצאת בפרהסיא כשראשה גלוי, ואינה עוטה בנוסף למטפחת הראש גם מלבוש של יריעת בד המכסה את הראש ורוב הגוף, כמנהג שאר הנשים באותו המקום (ראה לעיל יג,יא).
<b>פַּדַּחְתָּהּ</b>. מצחה.
<b>מְשַׂחֶקֶת</b>. צוחקת.
<h3> יג</h3>
<b>בְּסִינָר</b>. בגד תחתון.
<b>אֵינָהּ עוֹבֶרֶת עַל דָּת</b>. שאין הדבר ניכר.
<b>בְּרֹאשָׁהּ פָּרוּעַ</b>. ללא רדיד.
<h3> יד</h3>
<b>הַתְרָאָה</b>. אזהרה לפני עשיית העברה.
<h3> טו</h3>
<b>רוֹכֵל</b>. סוחר.
<b>אֵזוֹרָהּ</b>. חגורתה.
<b>שֶׁמָּצְאוּ רֹק לַח לְמַעְלָה מִן הַכִּלָּה</b>. הכילה היא וילון המכסה את המיטה, ונמצא שם רוק, כך שניכר שמישהו היה שם.
<b>פִּי חֲלוּקָהּ</b>. פתח החלוק.
<b>מְגַפְּפִין</b>. מתחבקים.
<b>וְהֵגִיפוּ</b>. סגרו.
<h3> טז</h3>
<b>אֶלָּא תִּהְיֶה קַלָּה וְקַלָּה לְהוֹצִיאָהּ</b>. שרצון חכמים הוא דווקא להפך, שיגרש אדם אישה כזו ולא יחיה עמה.
<h3> יז</h3>
<b>הֲרֵי זֶה חַיָּב לְהוֹצִיא</b>. כדין אשת איש שזינתה (הלכות גירושין יא,יד).
<b>וְיִתֵּן כְּתֻבָּתָהּ</b>. שאין כאן ראָיה שתפטור אותו מתשלום הכתובה מפני שאין עדים על הדבר.
<b>שֶׁלֹּא זִנָּת תַּחְתָּיו</b>. כשטוענת שלא זינתה.
<b>בְּדִבְרֵי אַחֵר אֵינוֹ יָכוֹל לְהַשְׁבִּיעָהּ</b>. מפני שטענתו היא טענת ספק.
<b>אֶלָּא עַל יְדֵי גִּלְגּוּל</b>. אם ממילא נשבעת לו על טענות אחרות שיש לו כנגדה, יוכל לצרף לכך גם שבועה זו.
<h3> יח</h3>
<b>אֵין מַשְׁגִּיחִין בִּדְבָרֶיהָ שֶׁמָּא עֵינֶיהָ נָתְנָה בְּאַחֵר</b>. לא מאמינים לה שזינתה אלא חוששים שהיא משקרת ואומרת שזינתה, כדי שיגרש אותה בעלה ותוכל להינשא לאדם אחר.
<b>וְאִבְּדָה הַבְּלָיוֹת</b>. אינה מקבלת תשלום על בלאי הנכסים שלה (ראה לעיל ה"י).
<b>שֶׁהֲרֵי הוֹדָת בִּזְנוּת</b>. ונאמנת לעניין זה, אך לא לאוסרה על בעלה.
<h3> יט</h3>
<b>שֶׁנֶּאֱמַר</b>. בעניין אישה שנאסרת על בעלה מפני שנחשדה בניאוף.
<b>וְהִיא לֹא נִתְפָּשָׂה</b>. לא נאנסה.
<b>שֶׁהַיֵּצֶר לְבָשָׁהּ</b>. השתלט עליה מבלי שתוכל להתנגד, ולכן עדיין נחשבת אנוסה.
<h3> כ</h3>
<b>לִסְטִים</b>. שודדים.
<b>וְאִם הִנִּיחוּם וְהָלְכוּ לַלִּסְטִים מֵעַצְמָן</b>. הלסטים שחררו אותן, אך הן מעצמן חזרו אליהם.
<b>שֶׁהַשְּׁגָגָה צַד אֹנֶס יֵשׁ בָּהּ</b>. שהחטא בשוגג לא נעשה בדעת שלמה אלא מתוך טעות וזהו צד של אונס.
<h3> כא</h3>
<b>נַעֲשָׂת זוֹנָה</b>. שנבעלה למי שאסור לה, וזוהי הגדרת זונה האסורה לכהן.
<b>כְּמוֹ שֶׁיִּתְבָּאֵר בְּהִלְכוֹת אִסּוּרֵי בִּיאָה</b>. הלכות איסורי ביאה יז,א, יח,א.<br>			 <br>		<br>			כב. כְּתֻבָּתָהּ קַיֶּמֶת. שלא עשתה שום עברה.
<h3> כג</h3>
<b>שֶׁמָּא עֵינֶיהָ נָתְנָה בְּאַחֵר</b>. ורוצה שיגרשנה בעלה (וראה הלכות איסורי ביאה יח,ט).
<h3> כד</h3>
<b>אַל תִּסָּתְרִי</b>. אל תתייחדי.
<b>כְּדֵי טֻמְאָה</b>. הזמן שניתן לקיים בו יחסי אישות.
<b>כְּמוֹ שֶׁיִּתְבָּאֵר בְּהִלְכוֹת שׂוֹטָה</b>. א,ב.
<b>שֶׁאֵין לְךָ דָּבָר מְכֹעָר יָתֵר מִזֶּה</b>. שהתייחדה אחרי שהזהיר אותה.
<b>וְהַיּוֹם שֶׁאֵין שָׁם מֵי שׂוֹטָה נֶאֶסְרָה עָלָיו אִסּוּר עוֹלָם</b>. שאין מי סוטה שיוכיחו שאינה טמאה (ראה שם).
<h2>פרק כה</h2>
<h3> א</h3>
<b>הַנּוֹשֵׂא אִשָּׁה סְתָם</b>. בלי שהתנה מפורשות שלא תהיה מחויבת בנדרים.
<b>תֵּצֵא בְּלֹא כְּתֻבָּה</b>. שסתם אדם אינו רוצה באישה נדרנית.
<b>בְּמִינֵי צִבְעוֹנִים</b>. תכשירי איפור ובגדים מקושטים.
<b>לֹא הִפְסִידָה כְּלוּם</b>. שאין רגילים להקפיד על נדרים אחרים.
<h3> ב</h3>
<b>שֶׁכְּבָר בֵּאַרְנוּם</b>. לעיל ז,ז.
<b>וְלֹא שָׁמַע בּוֹ וְרָצָה</b>. לא שמע עליו מראש והסכים.
<b>בּוֹדֵק בִּקְרוֹבוֹתָיו</b>. מברר אצל קרובותיו אם ראו במרחץ שיש בה מום.
<b>טוֹעֵן בְּמוּמִין שֶׁבַּסֵּתֶר</b>. יכול לטעון שלא ידע על המומים הנסתרים.
<b>וְנִכְפֶּה בְּעִתִּים יְדוּעִים</b>. שהתקפי הנפילה (אפילפסיה) באים בזמנים קבועים, ומשום כך ניתן להסתירם.
<b>עָרֵי אֱדוֹם</b>. ארצות הנוצרים (אירופה).
<b>בַּנֶּשֶׁף</b>. לילה.
<b>מִתְנַכֵּרָה</b>. מסתירה את זהותה (על פי מלכים א יד,ה).
<b>דְּבָרִים שֶׁל טַעַם</b>. התלויים בסברה.
<h3> ג</h3>
<b>אֶלָּא מְיֻדָּעָיו</b>. מכריו.
<b>שֶׁאֵין דַּעְתּוֹ סוֹמֶכֶת אֶלָּא לְדִבְרֵי קְרוֹבָיו בְּיוֹתֵר</b>. שאינו מאמין לדברי אחרים בעניינים אלה, ולכן אם אין לו קרובות — יכול לטעון אף על מומים שבגלוי.
<h3> ד</h3>
<b>כְּגוֹן אֶצְבַּע יְתֵרָה וְכַיּוֹצֵא בָּהּ</b>. דוגמה למום מולד.
<b>שֶׁיָּדַע בָּהֶן הַבַּעַל וְרָצָה</b>. הסכים<br>			 <br>			לשאת אותה למרות המומים.
<b>שֶׁחֶזְקָתוֹ שֶׁיָּדַע</b>. שאפשר להניח שידע, לפי העקרונות שנאמרו לעיל הל' ב-ג.
<b>שֶׁעַד שֶׁלֹּא נִתְאָרְסָה הָיוּ בָּהּ</b>. לפני הקידושין.
<b>וְהִיא בְּבֵית אָבִיהָ</b>. לפני שנישאה ועברה לבית בעלה.
<b>וְנִסְתַּחֲפָה שָׂדֵהוּ</b>. נפסדה שדהו בשיטפון, כלומר שהבעל איבד את ממונו.
<h3> ו</h3>
<b>בְּתוֹךְ הַקְּמָטִים אוֹ בְּכַף הָרֶגֶל</b>. מקומות הנסתרים.
<b>שֶׁאֵין אָדָם שׁוֹתֶה בְּכוֹס אֶלָּא אִם כֵּן בּוֹדְקוֹ יָפֶה יָפֶה</b>. משל בלשון נקייה, שלא ייתכן שקיים איתה יחסי אישות בלא שבדק את גופה.
<h3> ז</h3>
<b>שֶׁאֵין לָהּ וֶסֶת קְבוּעָה לְנִדָּתָהּ</b>. שאין לה זמן וסימן קבוע לראיית דם הווסת (ראה הלכות איסורי ביאה ח,א-ב).
<b>עֵדִים</b>. מטליות לקינוח לוודא שלא נטמאה (שם ד,טו).
<b>כְּמוֹ שֶׁיִּתְבָּאֵר בְּהִלְכוֹת אִסּוּרֵי בִּיאָה</b>. ד,טז.<br>			 <br>		<br>			ח. וְאַף עַל פִּי שֶׁמּוּם גָּדוֹל הוּא זֶה. שעלולים להיכשל באיסור חמור, אם תיטמא מבלי משים (ראה הלכות איסורי ביאה ד,יא).
<b>אֲסוּרָה לֵישֵׁב עִם בַּעְלָהּ</b>. מפני שהוחזקה לראות דם בשעת תשמיש.
<b>וְיוֹצִיא וְלֹא יַחֲזִיר לְעוֹלָם שֶׁמָּא תִּתְרַפֵּא וְנִמְצָא שֶׁלֹּא גָּמַר לְגָרְשָׁהּ בִּשְׁעַת גֵּרוּשִׁין</b>. שאם נישאה לאחר והתרפאה, יאמר הבעל הראשון שאילו היה יודע שהמום יכול להירפא לא היה מגרשה, ויתבטל הגט, והבנים מהבעל השני ממזרים (הלכות גירושין י,יג).
<b>כְּמוֹ שֶׁיִּתְבָּאֵר בְּעִנְיַן הַנִּדָּה</b>. הלכות איסורי ביאה ד,כא.
<h3> יא</h3>
<b>נִסְמָת עֵינוֹ</b>. התעוור בעין אחת.
<b>אִם נוֹלַד לוֹ רֵיחַ הַפֶּה אוֹ רֵיחַ הַחֹטֶם</b>. נהיה לו ריח רע שנודף מפיו או מאפו.
<b>שֶׁחָזַר לְלַקֵּט צוֹאַת כְּלָבִים</b>. שהוא מסתובב ואוסף צואת כלבים, שמעבדים בה עורות.
<b>לַחֲצֹב נְחֹשֶׁת מֵעִקָּרוֹ</b>. ממחצבו.
<b>כּוֹפִין אוֹתוֹ לְהוֹצִיא</b>. שריחם רע ביותר, והדבר בלתי נסבל.
<b>וְאִם רָצָת תֵּשֵׁב</b>. אם רצתה להישאר.
<h3> יב</h3>
<b>שֶׁהִיא מְמִקַּתּוּ</b>. שהתשמיש גורם לרקבון בשרו.
<h3> יג</h3>
<b>וְיַחֲלֹץ</b>. שאין נותנים לו את האפשרות לייבם, מחמת מומו.
<b>וְיִתֵּן כְּתֻבָּה</b>. היא יכולה לגבות את כתובתה מנכסי בעלה (הלכות ייבום וחליצה ב,יד), ואינה כמורדת (שם ב,י).
