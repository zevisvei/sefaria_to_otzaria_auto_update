<h1>ביאור שטיינזלץ על משנה תורה, הלכות יבום וחליצה</h1>
<h2>פרק א</h2>
<h3> א</h3>
<b>אִם מֵת בְּלֹא זֶרַע</b>. שמת בלא שנולדו לו בנים או בנות.
<b>וּמִן הַתּוֹרָה אֵינוֹ צָרִיךְ לְקַדֵּשׁ יְבִמְתּוֹ שֶׁזּוֹ אִשְׁתּוֹ הִיא שֶׁהִקְנוּ לוֹ מִן הַשָּׁמַיִם</b>. מדין התורה אין צורך בקניין הקידושין, מכיוון שהיא כבר קנויה לו מתוקף מצוות התורה. אמנם חכמים תיקנו קידושין ביבמה (ראה לקמן ב,א).
<b>וּכְתֻבָּתָהּ עַל נִכְסֵי בַּעְלָהּ שֶׁמֵּת</b>. הכתובה נגבית מנכסי בעלה שמת (לקמן ב,ב).
<h3> ב</h3>
<b>לֹא רָצָה לְיַבֵּם אוֹ שֶׁלֹּא רָצָת הִיא</b>. לפירוט הדינים כשיש כמה אחים ראה לקמן ב,ז-יג.
<b>וּמִצְוַת יִבּוּם קוֹדֶמֶת לְמִצְוַת חֲלִיצָה</b>. יש עדיפות למצוות הייבום על פני החליצה.
<h3> ג</h3>
<b>מַמְזֵר</b>. שנולד מאיסורי עריות, ואסור הוא לבוא בקהל, ולישא בת ישראל (הלכות איסורי ביאה טו,א).
<b>עוֹבֵד עֲבוֹדָה זָרָה</b>. הנחשב כגוי לעניינים מסוימים בהלכה (ראה הלכות שבת ל,טו).
<h3> ד</h3>
<b>וּכְאִלּוּ אֵינָם</b>. כאילו אינם קיימים כלל, ואינם נחשבים כילדיו לכל דיני התורה.
<b>תִּהְיֶה לַאדֹנֶיהָ</b>. הילדים מיוחסים לאמם השפחה והם אפוא עבדים.
<b>וּבַגּוֹיָה הוּא אוֹמֵר</b>. באזהרה שלא להינשא לה.
<b>כִּי יָסִיר אֶת בִּנְךָ מֵאַחֲרַי מֵסִיר אוֹתוֹ מִלֵּחָשֵׁב בַּקָּהָל</b>. העובר על האיסור "לא תתחתן בם" ונושא גויה, יגרום לכך שהבנים לא ייחשבו בקהל ה' — בכלל ישראל.
<b>שֶׁנִּשְׁתַּחְרֵר בְּנוֹ</b>. שעבד ששוחרר נעשה כגר המצטרף לעם ישראל לכל עניין (הלכות איסורי ביאה יג,יב).
<b>הֲרֵי הֵן כִּשְׁאָר הַגֵּרִים וְהַמְשֻׁחְרָרִין</b>. שנחשבים 'כקטן שנולד', ובטלה כל קרבה משפחתית שהייתה להם לפני שהתגיירו (שם יד,יא).
<b>שֶׁכְּבָר שִׁחְרְרוֹ</b>. שדינו כעבד משוחרר (וראה עוד הלכות גירושין י,יט).
<h3> ה</h3>
<b>שֶׁכָּלוּ לוֹ חֳדָשָׁיו</b>. שנולד בגמר התפתחותו, לאחר תשעה חודשי היריון שלמים, וכבר אין ספק שמא הוא נפל.
<b>וְלַד קַיָּמָה</b>. העשוי לחיות.
<b>אִמּוֹ חוֹלֶצֶת מִדִּבְרֵי סוֹפְרִים וְלֹא מִתְיַבֶּמֶת</b>. שגזרו חכמים לחשוש שמא היה נפל, ולא פטר את אמו.
<h3> ו</h3>
<b>מִשֶּׁיֵּצֵא רֹאשׁוֹ וְרֻבּוֹ לַאֲוִיר הָעוֹלָם קֹדֶם שֶׁיָּמוּת אָחִיו</b>. שיצא ראשו או רוב הגוף מבטן אמו, שאז הוא נחשב כיילוד. שאם נולד אחרי מות אחיו — אינו מחייב בייבום (לקמן ו,טז).
<b>זוֹקֵק</b>. קושר ומחייב (מונח מיוחד לקשר של מצוות ייבום).
<b>אֵינוֹ אָחִיו לְדָבָר מִן הַדְּבָרִים</b>. אינו נחשב אחיו לשום עניין (כדלעיל ה"ד).
<b>לֵידָתוֹ בִּקְדֻשָּׁה</b>. שנולד לאחר שהאם התגיירה או השתחררה.
<b>הוֹרָתוֹ שֶׁלֹּא בִּקְדֻשָּׁה</b>. האם התעברה כשהייתה גויה.
<h3> ז</h3>
<b>אֵינָן חֲשׁוּבִים אַחִים אֶלָּא לַאֲבֵלוּת וּלְעֵדוּת</b>. שתיקנו בהם חכמים שיהיו כאחים מן האב לעניינים אלה, שאדם יתאבל על אחיו מן האם שמת (הלכות אבל ב,א), ואסור לאדם להעיד בדין של אחיו מן האם או להצטרף עמו לעדות (הלכות עדות יג,א).
<b>לְעִנְיַן יְרֻשָּׁה</b>. שאין אדם יורש את אחיו מן האם (הלכות נחלות א,ו).
<b>אַחְוָה</b>. קשרי אחים.
<h3> ח</h3>
<b>וַהֲרֵי הֵן כְּזָרִים זֶה לָזֶה</b>. שקרבת המשפחה בטלה עם הגיור (ראה לעיל ה"ד).
<h3> ט</h3>
<b>פּוֹטֶרֶת אֶת הַשְּׁאָר</b>. מייבום או חליצה, והן מותרות להינשא לאחר.
<b>הַצָּרוֹת</b>. שאר נשותיו של האח.
<h3> י</h3>
<b>כְּשֵׁרוֹת לִכְהֻנָּה</b>. נשים שמותר לכהן לשאתן (ראה הלכות איסורי ביאה פרקים יז-יט).
<b>שֶׁלֹּא יִפְסֹל... בַּחֲלִיצָה</b>. ותוכל להינשא לכהן כאלמנה. והחלוצה אסורה להינשא לכהן מדברי חכמים, מפני שהיא דומה לגרושה (הלכות אישות א,ז, הלכות איסורי ביאה יז,ז).
<h3> יא</h3>
<b>אִם אֶפְשָׁר לוֹ לְיַבֵּם אֶת כֻּלָּם</b>. שיוכל לספק את צרכיהן (ראה הלכות אישות יד,ג).
<b>מִכָּל בַּיִת</b>. מכל אחד מן האחים שמתו.
<h3> יב</h3>
<b>הַכּוֹנֵס</b>. נושא.
<b>וְלָאו הַבָּא מִכְּלַל עֲשֵׂה וכו'</b>. שאיסור זה נלמד מכלל ציווי של מצוות עשה, ולפיכך לא נחשב כאיסור לאו אלא כמצוות עשה.
<b>מִדִּבְרֵי סוֹפְרִים כִּשְׁנִיּוֹת</b>. אסורות כדין קרובות משפחה שאסורות מדברי חכמים (ראה הלכות אישות א,ו).
<b>נִסְתַּלֵּק אִסּוּר עֶרְוָה</b>. בטל איסור הערווה של אשת אח (הלכות איסורי ביאה ב,א).
<b>לְפִיכָךְ תּוֹפְסִין בָּהֶן הַקִּדּוּשִׁין כִּשְׁנִיּוֹת</b>. להבדיל מעריות האסורות מן התורה, שבהן קידושין אינם תקפים (הלכות אישות ד,יב).
<h3> יג</h3>
<b>כְּאִשְׁתּוֹ שֶׁגֵּרְשָׁהּ</b>. שקרובותיה אסורות עליו גם אם גירש אותה (לפירוטן ראה הלכות איסורי ביאה ב,ז), והחליצה דומה לגירושין.
<b>מֵתָה יְבִמְתּוֹ וַעֲדַיִן הִיא זְקוּקָה לוֹ</b>. שמתה בלא שנתייבמה או שחלצה.
<b>וּמֻתָּר אָדָם לִשָּׂא אֲחוֹת צָרַת חֲלוּצָתוֹ</b>. שקרובות אשת האח שלא נעשה בהן מעשה, לא נאסרו עליו.
<h3> יד</h3>
<b>כְּמוֹ שֶׁבֵּאַרְנוּ</b>. לעיל הל' יב-יג.
<h3> טו</h3>
<b>אִם רָצָה לְהַחֲזִיר יַחֲזִיר</b>. ואינה נחשבת כאשת אחיו שלא במקום מצוות ייבום, האסורה עליו.
<h3> טז</h3>
<b>כְּבָר בֵּאַרְנוּ בְּהִלְכוֹת אִישׁוּת</b>. יא,ג.
<b>מִפִּי הַקַּבָּלָה</b>. מסורת הלכתית.
<b>שֶׁיַּגְדִּיל וְיִבָּדֵק</b>. שיגדל ויהיה בן שלוש עשרה שנה ויום אחד, וייבדק אם הביא סימני גדלות (הלכות אישות ב,י).
<b>שֶׁהֲרֵי אִישׁ כָּתוּב בַּפָּרָשָׁה לְעִנְיַן חֲלִיצָה</b>. "ואם לא יחפץ האיש לקחת את יבמתו" (דברים כה,ז), ומשמעות המילה "איש" היא אדם גדול.
<b>נִתֶּרֶת</b>. מותרת.
<b>אַחַר שֶׁיַּגְדִּיל</b>. ויתן לה גט.
<b>כְּמוֹ שֶׁיִּתְבָּאֵר</b>. לקמן ה,יח-כא.
<h3> יז</h3>
<b>הַקְּטַנָּה</b>. שהיא מתחת גיל שתים עשרה או שלא הביאה סימני גדלות (הלכות אישות ב, א,ג).
<b>וַאֲפִלּוּ נִבְעֲלָה אַחַר שְׁתֵּים עֶשְׂרֵה שָׁנָה</b>. במקרה שנישואיה היו מדברי חכמים, ונבעלה אחרי שהגיעה לגיל שתים עשרה, מניחים שהיא גדולה, וכבר אינה יכולה למאן (ראה הלכות גירושין יא,ד). אולם לעניין החליצה אין סומכים על חזקת השנים בלא בדיקה.
<h3> יח</h3>
<b>יִגְדְּלוּ זֶה עִם זֶה</b>. שכן אינו יכול לגרשה עד שיגדל.
<h3> יט</h3>
<b>שֶׁתַּמְתִּין תִּשְׁעִים יוֹם... כִּשְׁאָר כָּל הַנָּשִׁים</b>. תקנת חכמים היא שלא תינשא אישה עד תשעים יום לאחר שהתאלמנה או התגרשה, כדי להבחין אם היא מעוברת (ראה הלכות גירושין יא,יח). ומחמת תקנה זו אין היא ראויה לייבום באותו הזמן.
<b>עוֹלָה לְיִבּוּם</b>. מותרת לייבום.
<b>הוֹאִיל וְאֵינָהּ מְעֻבֶּרֶת</b>. שנתברר שלא הייתה מעוברת.
<h3> כ</h3>
<b>הֲרֵי זוֹ כְּמִי שֶׁלֹּא נֶחְלְצָה לוֹ מֵעוֹלָם</b>. כאילו לא נעשתה חליצה כלל, שהרי שאינה זקוקה לה,<br>			 <br>			מכיוון שנתברר שיש לבעלה זרע.
<b>שֶׁלֹּא שָׁהָה שְׁלֹשִׁים יוֹם אַחַר שֶׁנּוֹלַד</b>. הנחשב כנפל שאינו פוטר מייבום (לעיל ה"ה).
<h3> כא</h3>
<b>לֹא תִּנָּשֵׂא צָרָתָהּ עַד שֶׁתֵּלֵד זוֹ וכו'</b>. שהחליצה והייבום לא מועילות במעוברת. ואמנם אם תלד ולד של קיימא יתברר שאינן זקוקות כלל לייבום, אך הוולד אינו פוטר עד שייוולד.
<h3> כב</h3>
<b>מַפְרִישִׁין</b>. מפרידים ביניהם, עד שיתברר אם היא אסורה לו.
<b>יַחֲזֹר וִיקַיֵּם</b>. יחזור ויבעל אחרי שהפילה, שאז יחול הייבום כהוגן.
<b>מוֹצִיאָהּ בְּגֵט וְחוֹלֵץ לָהּ</b>. שצריך גט משום שנראתה כאשתו מעת שכנסה (מ"מ), וחליצה שמא אין הוולד הזה פוטר וזקוקה לייבום (לעיל ה"ה).
<b>עֶרְוָה עָלָיו</b>. שהיא אשת אחיו, שאינה זקוקה לייבום.
<h3> כג</h3>
<b>סָפֵק אִם בֶּן תִּשְׁעָה לָרִאשׁוֹן אוֹ בֶּן שִׁבְעָה לָאַחֲרוֹן</b>. ספק אם נולד מן הבעל הראשון שמת, או מן היבם.
<b>לְפִיכָךְ יוֹצִיא בְּגֵט</b>. שאם הוולד מבעלה הראשון, היא אסורה על היבם באיסור אשת אח, שלא הותר אלא כשאין לו זרע.
<b>סָפֵק מַמְזֵרִים</b>. שמא אין שם חובת ייבום.
<h2>פרק ב</h2>
<h3> א</h3>
<b>מִדִּבְרֵי סוֹפְרִים... שֶׁיְּקַדֵּשׁ אוֹתָהּ</b>. מתקנת חכמים, שהרי מדין תורה אינו צריך לקדשה אלא נקנית בביאה (לעיל א,א).
<b>בִּפְרוּטָה אוֹ בְּשָׁוֶה פְּרוּטָה</b>. כמו בקידושין בכסף (הלכות אישות ג,א).
<b>כְּמוֹ שֶׁיִּתְבָּאֵר</b>. לקמן ה,ב, ו,יח וראה הלכות נדרים יא, כג-כד.
<b>שֶׁלֹּא מִדַּעְתָּהּ</b>. שלא לרצונה, שאין לעשות כך בקידושין רגילים (הלכות אישות ד,א).
<b>וּקְטַנָּה מִן הָאֵרוּסִין</b>. שהייתה מקודשת לאחיו המת, אך עדיין לא נשא אותה לאישה, שעדיין היא ברשות אביה ואינה מתקדשת אלא מדעתו (שם ג,יא-יב).
<h3> ב</h3>
<b>בִּרְכַּת נִשּׂוּאִין</b>. שבע ברכות שתיקנו חכמים לברך לפני הנישואין (לפירוטן ראה הלכות אישות י,ג-ה).
<b>וְכוֹתֵב כְּתֻבָּה</b>. ושעבוד הנכסים הוא על נכסי המת (לעיל א,א; לנוסח כתובה זו ראה לקמן ד,לב).
<b>קָנָה קִנְיָן גָּמוּר</b>. מפני שמדין התורה אינו צריך לקדשה (לעיל א,א).
<b>מַכַּת מַרְדּוּת</b>. מלקות מדברי חכמים על שעבר על תקנת חכמים שצריך לקדש את היבמה (וראה הלכות אישות ג,כא).
<h3> ג</h3>
<b>שֶׁלֹּא כְּדַרְכָּהּ</b>. ביאה בפי הטבעת, מאחור.
<b>הַמְעָרֶה</b>. תחילת הביאה (ראה הלכות איסורי ביאה א,י).
<b>הַגּוֹמֵר</b>. השלמת הביאה (ראה שם).
<h3> ד</h3>
<b>שֶׁאֵינוֹ מַכִּיר כְּלוּם</b>. שאינו מודע למעשיו.
<b>לְהַטִּיחַ</b>. כינוי למעשה מיני.
<h3> ה</h3>
<b>שֶׁנִּתְיַבְּמָה וכו'</b>. שכנס אותה יבמה, ולאחר מכן גירש אותה.
<b>וְאָמְרָה... לֹא נִבְעַלְתִּי</b>. ולפי טענתה זקוקה היא לייבום או חליצה.
<b>כּוֹפִין אוֹתוֹ שֶׁיַּחֲלֹץ לָהּ וכו'</b>. מכיוון שכבר גירש אותה בגט ונאסר עליו ליבמה (ראה לקמן ה,א).
<b>וְיוֹצִיא בְּגֵט</b>. שחוששים שמא בעל אותה, וצריכה ממנו גט.
<b>מְבַקְּשִׁים מִמֶּנּוּ שֶׁיַּחֲלֹץ לָהּ</b>. ולא כופים אותו, שלאחר שלושים יום ההנחה היא שבא עליה (בבלי יבמות קיא,ב), וכבר אין צורך בחליצה, אך מבקשים שיחלוץ לה משום שהיא אסרה את עצמה.
<b>הִיא אוֹמֶרֶת נִבְעַלְתִּי וכו'</b>. אפילו בתוך שלושים יום.
<h3> ו</h3>
<b>וְהָיָה הַבְּכוֹר אֲשֶׁר תֵּלֵד</b>. והמשכו של הפסוק: "יקום על שם אחיו המת".
<b>מִפִּי הַשְּׁמוּעָה</b>. מסורת חז"ל שבעל פה בפרשנות המקרא.
<b>גְּדוֹל הָאַחִים יָקוּם עַל שֵׁם אָחִיו שֶׁמֵּת</b>. האח הבכור, דהיינו גדול האחים, יקים שם לאחיו המת, וייבם את אשתו (וראה הלכות נחלות ג,ז).
<b>וְזֶה שֶׁנֶּאֱמַר אֲשֶׁר תֵּלֵד מַשְׁמָעוֹ אֲשֶׁר יָלְדָה הָאֵם</b>. מתפרש: שילדה אמו של המת.
<b>עִם מַשְׁמַע אֲשֶׁר תֵּלֵד הַיְבָמָה</b>. הבן שתלד היבמה יקום על שם אחיו המת, כפירושם הפשוט של המילים (וראה לקמן ו,ח).
<h3> ז</h3>
<b>מְחַזְּרִין עַל כָּל הָאַחִים</b>. סובבים והולכים אל שאר האחים.
<h3> ח</h3>
<b>עַד שֶׁיָּבֹא הַהוֹלֵךְ</b>. אח אחר, שהלך למקום מרוחק.
<b>הַחֵרֵשׁ</b>. שאינו יכול לחלוץ (לקמן ו,ג; להגדרת חרש ראה הלכות אישות ב,כו).
<b>וְנִמְלָכִין בּוֹ</b>. לברר האם הוא רוצה לייבם.
<h3> ט</h3>
<b>אָחִיו הַקָּטָן מִמֶּנּוּ</b>. .<br>			 <br>			האח הצעיר ממנו בשנים.
<b>אוֹמְרִין לָזֶה שֶׁהוּא כָּאן</b>. שאין משהים את המצווה (בבלי יבמות לט,ב).
<h3> י</h3>
<b>כְּדִין מוֹרֶדֶת עַל בַּעְלָהּ</b>. שמתגרשת ומפסידה את כתובתה (לפרטי דין זה ראה הלכות אישות יד,ח-יד).
<b>הִנִּיחַ אָחִיו נָשִׁים רַבּוֹת</b>. שהדין הוא שאחת מהן מתייבמת או חולצת, ופוטרת בכך את השאר (לעיל א,ט).
<h3> יב</h3>
<b>הֲרֵי כֻּלָּן שָׁוִין</b>. ואין בהם דין קדימה (כדלקמן).
<b>אִם תִּרְצֶה לַחֲלֹץ וכו'</b>. ואין מזרזים אותו לחלוץ מיד (כדלעיל ה"ט) משום שכאן העיכוב נעשה ברצונה.
<h3> יג</h3>
<b>שֶׁתָּלָת בּוֹ</b>. שאמרה שהיא ממתינה לו.
<h3> יד</h3>
<b>נוֹטֶלֶת כְּתֻבָּתָהּ אִם יֵשׁ לָהּ כְּתֻבָּה</b>. מקבלת את דמי הכתובה, אם יש לה זכות עקרונית לכך (שכן יש נשים שאין להן כתובה; ראה הלכות אישות י,יא, כד,ב-ד).
<b>מֻכֵּה שְׁחִין אוֹ שֶׁיֵּשׁ בּוֹ שְׁאָר מוּמֵי אֲנָשִׁים</b>. שאף אם הייתה נשואה לבעל מום כזה, אין כופים את האישה לחיות עמו (לפירוט ראה שם כה,יא-יג).
<b>נִסְתַּחֲפָה שָׂדֵהוּ</b>. נסחפה שדהו בשיטפון, כלומר איבד את ממונו (ראה שם ה"ד).
<h3> טו</h3>
<b>שֶׁנָּדְרָה הֲנָיָה מִיְּבָמָהּ</b>. שנדרה שלא ליהנות מהיבם שום הנאה.
<b>כּוֹפִין אוֹתוֹ לַחֲלֹץ לָהּ</b>. שאסורה לחיות עמו.
<b>נָדְרָה לְאַחַר מִיתַת בַּעְלָהּ</b>. ומוכח שעשתה זאת משום שלא רוצה להתייבם.
<b>מְבַקְּשִׁין מִמֶּנּוּ שֶׁיַּחֲלֹץ לָהּ</b>. אם הוא מוכן. ואז יתחייב לשלם את דמי כתובתה.
<b>הֲרֵי זוֹ מוֹרֶדֶת</b>. שלא רצתה להתייבם, וחולץ לה ואינו משלם את דמי כתובתה (כדלעיל ה"י).
<b>אֶלָּא אִם כֵּן מָרְדָה</b>. ואמרה במפורש שאינה רוצה בו.
<h3> טז</h3>
<b>אֶלָּא אֵשֵׁב בְּבֵית בַּעְלִי כִּשְׁאָר הָאַלְמָנוֹת</b>. שיש זכות לאלמנה מן הנישואין להמשיך ולהתגורר בבית בעלה ולהתפרנס מנכסיו, כל עוד היא חפצה בכך, עד שתיטול את כתובתה או תתארס לאחר (הלכות אישות יח,א-ג).
<b>הִקְנוּ אוֹתָהּ לָזֶה מִן הַשָּׁמַיִם</b>. ציוו עליהם להינשא מדין תורה.
<b>וְאֵשֵׁב עֲגוּנָה כָּל יָמַי</b>. שרוצה להישאר מחוסרת היתר להינשא לאחרים.
<b>אֵין נוֹתְנִין לִי אִשָּׁה</b>. שטוען היבם שנמנעים מלהשיא לו אישה, מכיוון שחושבים שיש כבר אישה המתעתדת להינשא לו.
<b>אֶפְשָׁר שֶׁיִּשָּׂא אִשָּׁה אַחֶרֶת</b>. ויכול לטעון שנמנעים מלתת לו אישה נוספת, מחמת היבמה.
<b>אוֹ תִּהְיֶה לוֹ מְרִיבָה בְּתוֹךְ בֵּיתוֹ מִפְּנֵי הַיְבָמָה</b>. שאשתו תחשוש שייבם אותה ותהיה לה צרה בתוך ביתה.
<h3> יז</h3>
<b>יְבָמָה שֶׁלֹּא הָיָה לָהּ עַל בַּעְלָהּ כְּתֻבָּה מִפְּנֵי שֶׁהָיְתָה אֲסוּרָה עָלָיו</b>. כגון באיסור לאו או מדברי חכמים<br>			 <br>			(התבאר בהלכות אישות כד,ב-ד).
<b>כְּמוֹ שֶׁיִּתְבָּאֵר</b>. לקמן ו,יג.
<b>בַּתּוֹסֶפֶת</b>. סכום שהוסיף הבעל מרצונו.
<b>שֶׁמָּכְרָה לוֹ כְּתֻבָּתָהּ מָחֲלָה אוֹתָהּ</b>. שקיבלה תשלום תמורתה בחייו, או שוויתרה על הכתובה בלא כל תשלום.
<b>כִּשְׁאָר הָאַלְמָנוֹת</b>. שסכומה הבסיסי מאה דינר (ראה הלכות אישות כב,יד).
<h3> יח</h3>
<b>אֲסוּרָה לְהִנָּשֵׂא לְזָר</b>. לאיש אחר, שאיננו היבם.
<b>וּמוֹצִיאָהּ בְּגֵט</b>. צריך לגרשה בגט, משום שייתכן שהקידושין תופסים בה (ראה הלכות אישות ד,יד).
<b>אֲפִלּוּ הָיוּ לָהּ כַּמָּה בָּנִים</b>. להבדיל ממקרים אחרים, שבהם אם יש בנים חוששים ללעז שייצא על ייחוסם, ואינו צריך לגרשה (השווה הלכות סוטה ב,יג).
<b>וְנֶאֶסְרָה עָלָיו וְעַל יְבָמָהּ</b>. בדומה לאישה שסברה שמת בעלה ונישאה לאחר ובא בעלה (הלכות גירושין י,ה).
<h3> יט</h3>
<b>נִתְקַדְּשָׁה</b>. ועדיין לא נישאה.
<b>תֵּצֵא מִן הַזָּר בְּגֵט כְּדֵי שֶׁלֹּא יִהְיֶה הַחוֹטֵא נִשְׂכָּר</b>. שאם יחלוץ לה הכהן בלא שתתגרש, יימצא שהמקדש הרוויח מן העברה שעשה — שאסר את היבמה על הכהן, ויוכל להמשיך ולחיות עמה.
<h3> כ</h3>
<b>כְּמוֹ שֶׁבֵּאַרְנוּ</b>. הלכות גירושין י,ה-ו.
<b>וְהַיְבָמָה שֶׁזִּנָּת וְהִיא זְקוּקָה</b>. שזינתה בזמן ההמתנה לייבום או חליצה.
<h3> כא</h3>
<b>כְּמוֹ שֶׁבֵּאַרְנוּ</b>. לעיל א,ה.
<b>חוֹלֵץ לָהּ יְבָמָהּ וְתֵשֵׁב עִם בַּעְלָהּ</b>. שבזה אין קונסים את המקדש, הואיל ואין כאן אלא ספק מדברי חכמים.
<b>אֵינוֹ חוֹלֵץ לָהּ</b>. אלא רשאית להישאר עם בעלה הכהן.
<b>גֵּרְשָׁהּ הַכֹּהֵן אוֹ מֵת הֲרֵי זוֹ חוֹלֶצֶת וכו'</b>. שהותר לה שלא לחלוץ משום בעלה הכהן, אולם כעת צריכה לחלוץ לכתחילה מחמת הספק.
<h2>פרק ג</h2>
<h3> א</h3>
<b>יֵשׁ לִי בָּנִים הֲרֵי זֶה נֶאֱמָן</b>. אף שלא היה ידוע שיש לו, שנאמן הוא בעדות היתר, כל עוד אין מידע הסותר את דבריו (ראה בבלי קידושין סד,ב).
<h3> ב</h3>
<b>יֵשׁ לִי אַחִים אֵינוֹ נֶאֱמָן לֶאֱסֹר אִשְׁתּוֹ</b>. מלהינשא לאחרים.
<b>שֶׁהֲרֵי זֶה מִתְכַּוֵּן לְאָסְרָהּ לְאַחַר מוֹתוֹ</b>. שבלעדי דבריו הייתה מותרת, שהרי לא היה ידוע שיש לו אחים, ואינו נאמן לאיסור.
<h3> ג</h3>
<b>מֻחְזָק שֶׁיֵּשׁ לוֹ אַחִים</b>. היה ידוע בציבור שיש לו אחים.
<b>אֵינוֹ נֶאֱמָן</b>. שיש צורך בראיה לסתור את החזקה.
<b>אָמַר עַל מִי שֶׁהֻחְזַק</b>. שהיה ידוע שהוא אחיו.
<b>וְיָצָא עָלֶיהָ קוֹל</b>. שמועה.
<h3> ד</h3>
<b>אַף עַל פִּי שֶׁהוּא בְּנוֹ לְעִנְיַן יְרֻשָּׁה</b>. שבעניין ירושה נאמן, שאדם יכול לתת את נכסיו במתנה לכל מי שירצה (ראה הלכות נחלות ד,א).
<b>וַהֲרֵי אֵין לוֹ חֲזָקָה</b>. בניגוד למקרים של ילד הנולד במסגרת של נישואין, שיש חזקה לילדים שהם מן הבעל (ראה הלכות איסורי ביאה טו,כ).
<h3> ה</h3>
<b>נֶאֱמָן עֵד אֶחָד לְהָעִיד לִיבָמָה שֶׁמֵּת בַּעְלָהּ וּמִתְיַבֶּמֶת עַל פִּיו</b>. מעיד שהבעל מת, והאישה מותרת להתייבם לאחיו אף בלא שני עדים על המוות.
<b>שֶׁמֵּת יְבָמָהּ</b>. מעיד שאחי בעלה מת, והיא נפטרה מחובת הייבום ומותרת להינשא לאחרים.
<b>אוֹ שֶׁנִּתַּן לְבַעְלָהּ בֵּן</b>. שנולד לו בן מאישה אחרת, ואז פטורה מן הייבום והחליצה.
<b>וַאֲפִלּוּ עֶבֶד אוֹ אִשָּׁה אוֹ גּוֹי</b>. הפסולים לעדות (הלכות עדות ט,י).
<b>מֵשִׂיחַ לְפִי תֻּמּוֹ</b>. שידיעה על מות היבם נאמרה בתוך כדי שיחתו, בלא כוונה להעיד.
<b>כְּמוֹ שֶׁבֵּאַרְנוּ בְּהִלְכוֹת גֵּרוּשִׁין</b>. יב,טו. והאמינו עד אחד בהתרת אשת איש שנתאלמנה, כדי להקל על העגונות (לקמן הי"א).
<h3> ו</h3>
<b>וְחָמֵשׁ הַנָּשִׁים שֶׁאֵין מְעִידוֹת זוֹ לָזוֹ</b>. משום שהן שונאות אותה, ויש חשש שרוצות לקלקלה ולאוסרה: חמותה ובת חמותה, וצרתה ויבמתה ובת בעלה (הלכות גירושין ז,ג, יב,טז).
<b>וְדִין עֵדוּת זוֹ כְּדִין אוֹתָהּ עֵדוּת וכו'</b>. שלכל עניין דיני עדות על מיתת היבם זהים לדיני עדות על מיתת הבעל.
<b>עֵדִים שֶׁמַּכְחִישִׁין זֶה אֶת זֶה</b>. שהעד הראשון המעיד על מות היבם נאמן כשניים, ואם אחר כך יבוא עד אחר ויאמר שלא מת, אין השני נאמן (שם יב,יח).
<h3> ז</h3>
<b>שְׁתֵּי יְבָמוֹת וכו'</b>. גיסות, נשותיהם של שני אחים.
<b>זוֹ אוֹמֶרֶת מֵת בַּעְלִי וכו'</b>. שכל אחת מהן נאמנת על מות בעלה, ולעצמה (הלכות גירושין יב,טו).
<b>זוֹ אֲסוּרָה מִפְּנֵי בַּעְלָהּ שֶׁל זוֹ וכו'</b>. שהוא יבמה, וזקוקה לו אחרי מות בעלה. ואינה יכולה לסמוך על עדות אשתו שהוא מת, משום שהיא מחמש הנשים השונאות.
<b>כְּמוֹ שֶׁבֵּאַרְנוּ</b>. בהלכה הקודמת.
<h3> ח</h3>
<b>זוֹ שֶׁיֵּשׁ לָהּ הָעֵד עוֹמֶדֶת בְּאִסּוּרָהּ</b>. להינשא לאחר.
<b>שֶׁאֵינָהּ אֲסוּרָה מִפְּנֵי בַּעְלָהּ אֶלָּא מִפְּנֵי יְבָמָהּ</b>. שאמנם הועד שבעלה מת, אך עדיין היא זקוקה לייבום, כל עוד אין עדות אחרת שמת.
<b>נֶאֱמֶנֶת לוֹמַר מֵת בַּעְלִי</b>. ראה הלכות גירושין יב,טו.
<h3> ט</h3>
<b>מִי שֶׁיֵּשׁ לָהּ בָּנִים מֻתֶּרֶת</b>. מפני שבעלה מת, והיא אינה צריכה להתייבם.
<b>הָיָה לָהֶם</b>. ליבמות המעידות כל אחת שמת בעלה, ואין להן עדים ולא בנים (לעיל ה"ז).
<b>יָבָם אַחֵר</b>. אח נוסף של האחים שמתו.
<h3> י</h3>
<b>אֲסוּרוֹת לְהִנָּשֵׂא לְזָר</b>. שהרי חזרו ונזקקו לייבום כבתחילה, וכלפי כל אחת מהן אין ראיה שיבמה מת (ראה מ"מ).
<h3> יא</h3>
<b>וְהוּא אִסּוּר לָאו</b>. כמבואר לעיל ב,יח.
<b>שֶׁמָּא יְהֵא קַל בְּעֵינֶיהָ</b>. ולא תימנע מלשקר מחמת איסור זה, כדי שיתירוה להינשא.
<b>מֵתָה אֲחוֹתִי שֶׁתִּכָּנֵס לְבֵיתָהּ</b>. שרוצה להינשא לבעל אחותה, שהרי אינה אסורה עליו כערווה אם מתה האחות (הלכות איסורי ביאה ב,ט).
<b>מִשּׁוּם הַתָּרַת עֲגוּנָה</b>. להקל על האישה, שלא תהיה אסורה להינשא לאחר באין שני עדים על מות הבעל.
<b>כְּמוֹ שֶׁבֵּאַרְנוּ</b>. הלכות גירושין יב,טו, יג,כט.
<h3> יב</h3>
<b>הֲרֵי זוֹ אֵינָהּ נֶאֱמֶנֶת</b>. לפטור את עצמה מייבום,<br>			 <br>			מפני שכשיצאה היה ידוע שיש לה יבם, והיא אפוא בחזקת זקוקה ליבם ואסורה לזר.
<b>נִתַּן לִי יָבָם בִּמְדִינַת הַיָּם וּמֵת</b>. מעידה שנולד לבעלה אח, ואותו האח מת, ולכן פטורה מחובת ייבום.
<b>שֶׁהַפֶּה שֶׁאָסַר הוּא הַפֶּה שֶׁהִתִּיר</b>. משום שאינה אסורה אלא מחמת דבריה, נאמנת היא להתיר איסור זה.
<h3> יג</h3>
<b>נֶאֱמֶנֶת שֶׁהֲרֵי הָיְתָה בְּחֶזְקַת הֶתֵּר לְזָר</b>. כשיצאה היה לה בן, והייתה בחזקת פטורה מן הייבום.
<b>מֵת בְּנִי וְאַחַר כָּךְ מֵת בַּעְלִי</b>. וזקוקה להתייבם, שבזמן שמת בעלה לא היו לו בנים.
<b>אֵינָהּ נֶאֱמֶנֶת לְהִתְיַבֵּם</b>. שדבריה הם נגד החזקה הראשונה.
<h3> יד</h3>
<b>וְאַחַר כָּךְ מֵת בַּעְלִי</b>. ולפי דבריה היא חייבת בייבום.
<b>נֶאֱמֶנֶת וּמִתְיַבֶּמֶת</b>. שאף מלכתחילה הייתה בחזקת מותרת לייבום.
<b>וְחוֹשְׁשִׁין לִדְבָרֶיהָ וכו'</b>. שמא אסורה להתייבם, שכן לדבריה פטורה מן הייבום, ולכן חולצת.
<h3> טו</h3>
<b>בַּמֶּה דְּבָרִים אֲמוּרִים</b>. שחולצת משום החזקה, אף שהיא אומרת שמותרת בלא זה.
<b>שֶׁהָיְתָה גְּרוּשָׁה אוֹ חֲלָלָה</b>. האסורות להינשא לכהן (הלכות איסורי ביאה יז,א), כך שהחליצה אינה מוסיפה עליה איסור לכהונה.
<b>בַּמְּעָרָה הָיִינוּ כְּשֶׁמֵּתוּ</b>. שרק היא נכחה במותם, ואין חשש שיבואו עדים.
<b>וְנִמְצֵאת חֲלִיצָה זוֹ אֵינָהּ כְּלוּם</b>. לא נחשבת לחליצה, ובעקבות כך יתירוה להינשא לכהן.
<b>וִידַמֶּה שֶׁהַחֲלוּצָה מֻתֶּרֶת לִכְהֻנָּה</b>. כך עלול הרואה לחשוב, ובאמת היא אסורה לכהונה מדברי חכמים (שם יז,ז).
<b>תִּשָּׁאֵר בְּחֶזְקַת זְקוּקָה כְּשֶׁיָּצָאת</b>. כמו שהייתה כשיצאה, שלא היה ידוע שיש לה בנים.
<h3> טז</h3>
<b>שֶׁהָלַךְ בַּעְלָהּ וְצָרָתָהּ</b>. יצא לחוץ לארץ עם אשתו האחרת, וייתכן שנולדו להם שם ילדים.
<b>וְנִמְצֵאת שֶׁאֵינָהּ חֲלִיצָה</b>. שהרי הייתה פטורה מן הייבום, משום שנולד למת בן.
<b>בָּעֵדִים שֶׁבָּאוּ</b>. שהעידו שנולד לצרה בן.
<b>תַּמְתִּין תִּשְׁעִים יוֹם כִּשְׁאָר הַיְבָמוֹת</b>. להבחין אם היא עצמה מעוברת (לעיל א,יט).
<b>וְלֹא תָּחוּשׁ לְצָרָתָהּ הוֹאִיל וְלֹא הָיָה בַּעְלָהּ עִמָּהּ בַּמְּדִינָה</b>. אינה צריכה להמתין כלל מחמת הצרה, שאין חשש שהיא מעוברת כשחיה בנפרד מבעלה (וראה או"ש).
<h3> יז</h3>
<b>וְהָיְתָה לָהּ חָמוֹת בִּמְדִינַת הַיָּם</b>. אמו של הבעל הייתה בחוץ לארץ, ואפשר שילדה בן שהוא אח לבעל.
<b>אֵינָהּ חוֹשֶׁשֶׁת שֶׁמָּא יָלְדָה חֲמוֹתָהּ... אֶלָּא נַעֲמִיד אוֹתָהּ עַל חֶזְקָתָהּ</b>. שאין לבעלה אחים.
<h3> יח</h3>
<b>יָצָאת חֲמוֹתָהּ מְעֻבֶּרֶת</b>. כשהלכה החמות למדינת הים הייתה מעוברת, ובכך נפגמה החזקה שאין לבעל אחים.
<h3> יט</h3>
<b>מֵת בַּעְלִיךְ וְאַחַר כָּךְ מֵת בְּנֵךְ</b>. ולפי עדותם אינה צריכה להתייבם.
<b>שֶׁחִלּוּף הָיוּ הַדְּבָרִים</b>. שקודם מת בנה ואחר כך מת בעלה, והייתה חייבת בייבום או בחליצה, והייתה אסורה להינשא לזר.
<b>תֵּצֵא וְהַוָּלָד כָּשֵׁר</b>. צריכה להתגרש מבעלה השני בגט (כדלעיל ב,יח), והוולד אינו ממזר, שאין זה אלא איסור לאו.
<b>מֵת בְּנֵךְ וְאַחַר כָּךְ מֵת בַּעְלִיךְ</b>. וחייבת בייבום.
<b>וְהַוָּלָד שֶׁנּוֹלַד... מַמְזֵר</b>. שנולד מאשת האח שאין בה מצוות ייבום, האסורה באיסור ערווה (הלכות איסורי ביאה ב,א).
<h2>פרק ד</h2>
<h3> א</h3>
<b>לַמָּקוֹם שֶׁהוּא שָׁם</b>. לעיר שבה הוא נמצא.
<b>וְהֵן קוֹרְאִין לוֹ</b>. לבוא לבית הדין.
<b>וְנוֹתְנִין לוֹ עֵצָה הַהוֹגֶנֶת לוֹ וְלָהּ</b>. יועצים לו לבחור באפשרות הטובה ביותר לשניהם.
<b>כְּגוֹן שֶׁהָיְתָה הִיא יַלְדָּה וְהוּא זָקֵן וכו'</b>. שזיווגים כאלה אינם עולים יפה (ראה הלכות איסורי ביאה כא,כו).
<h3> ב</h3>
<b>לִקְבֹּעַ מָקוֹם שֶׁיֵּשְׁבוּ בּוֹ</b>. להחליט מראש לשבת יחד במקום מסוים.
<b>וְעָלְתָה יְבִמְתּוֹ הַשַּׁעְרָה</b>. באה היבמה אל מקום מושב הדיינים.
<b>נִקְרְאוּ נִקְרֹה וְנִקְרֵאת הִיא וְהוּא לִפְנֵיהֶם</b>. הזדמנו הדיינים, היבמה והיבם במקרה לאותו המקום.
<h3> ג</h3>
<b>לִקְרוֹת</b>. שיקראו כראוי את הנוסח שיאמרו במעמד החליצה, שהיא אומרת: 'מאן יבמי להקים לאחיו שם בישראל, לא אבה יבמי', והוא אומר: 'לא חפצתי לקחתה' (לקמן ה"ו).
<b>עַד שֶׁיִּהְיוּ רְגִילִין</b>. מורגלים בקריאה זו.
<b>כְּדֵי שֶׁלֹּא יִהְיֶה מַשְׁמַע דְּבָרֶיהָ אָבָה יַבְּמִי</b>. אם תטעה בפיסוק המילים, יישמע שאומרת שרוצה הוא לייבמה.
<h3> ד</h3>
<b>אֵינָהּ יְכוֹלָה</b>. לקרוא את הדברים בנשימה אחת.
<h3> ה</h3>
<b>בַּיּוֹם</b>. מפני שהחליצה היא כהתחלת דין, ואין מתחילים את הדין אלא ביום ולא בלילה (בבלי יבמות קד,ב; וראה הלכות סנהדרין ג,ג).
<b>וּבִפְנֵי שְׁלֹשָׁה שֶׁיּוֹדְעִין לְהַקְרוֹת כְּשֵׁרָה</b>. די בכך שידעו להקרות ליבם וליבמה את מה שצריכים לומר, ואין צורך שיהיו דיינים מומחים.
<b>גֵּר פָּסוּל וכו'</b>. שנאמר "ונקרא שמו בישראל...", למעט את הגרים.
<b>וְאוֹתָן הַשְּׁנַיִם</b>. הנוספים על שלושת הדיינים העיקריים.
<h3> ו</h3>
<b>מִנְעָל... שֶׁיֵּשׁ לוֹ עָקֵב</b>. סוליה בעלת חלק המכסה גם את צדי העקב (וראה לקמן הי"ח).
<b>וְאֵינוֹ תָּפוּר בְּפִשְׁתָּן</b>. שחלקיו השונים אינם תפורים זה לזה בחוטי פשתן, אלא כולו מעור ללא תערובת מין אחר.
<b>וְלוֹבְשׁוֹ בְּיָמִין</b>. נועל את הנעל ברגל ימין.
<b>וְנוֹעֵץ רַגְלוֹ בָּאָרֶץ</b>. מציבה על הקרקע.
<b>וּפוֹשֶׁטֶת יָדָהּ בְּבֵית דִּין</b>. מושיטה את ידיה לעיני הדיינים.
<b>וּמִשֶּׁיִּשָּׁמֵט רֹב הֶעָקֵב</b>. שיוסר מן הרגל רוב המנעל המכסה את העקב.
<h3> ז</h3>
<b>וְיוֹרֶקֶת בָּאָרֶץ כְּנֶגֶד פָּנָיו</b>. מול פניו.
<b>וְאַחַר כָּךְ מַקְרִין לָהּ וכו'</b>. שצריכה היבמה לומר: "ככה יֵעשה לאיש אשר לא יבנה את בית אחיו. ונקרא שמו בישראל בית חלוץ הנעל".
<h3> ח</h3>
<b>כָּכָה בַּלָּשׁוֹן הַזֶּה</b>. מן המילה 'ככה' למדו שיש לומר את הדברים דווקא בלשון התורה, ולא בצורה אחרת.
<b>וְכָל הַיּוֹשְׁבִים שָׁם עוֹנִין אַחֲרֶיהָ וכו'</b>. לקיים את האמור "ונקרא שמו בישראל".
<b>וְיַעֲשׂוּ מַעֲשִׂים אֵלּוּ לִשְׁמָן</b>. לשם התרת האישה להינשא לזר (ראה לקמן הל' כד-כה).
<b>וְהַסּוּמָא</b>. עיוור.
<h3> י</h3>
<b>אוֹ שֶׁקָּרְאָה</b>. את נוסח ההכרזה: "ככה יֵעשה לאיש...".
<h3> יא</h3>
<b>וְלָמָּה לֹא תַּחֲזֹר וְתָרֹק עַל הַסֵּדֶר</b>. כדי שתהיה יריקה לאחר החליצה.
<b>שֶׁמָּא יֹאמְרוּ רְקִיקָה לְבַדָּהּ אֵינָהּ כְּלוּם</b>. שאם תצטרך לירוק שנית, עלולים הרואים לחשוב שהיריקה הראשונה הייתה חסרת משמעות, בעוד שלפי הדין יריקה לבדה היא כחליצה פסולה, שאוסרת את היבמה מלהתייבם לאחד משאר האחים<br>			 <br>			(לקמן הל' יד, כו).
<h3> יב</h3>
<b>חֲלִיצָתָהּ כְּשֵׁרָה</b>. מפני שהתורה הקפידה רק על מעשה הנעשה בגופו של האיש (משנה יבמות יב,ג).
<h3> יג</h3>
<b>חֲלִיצָתָן פְּסוּלָה... לֹּא עָשׂוּ כְּלוּם</b>. להבדל בין המונחים, ראה לקמן הכ"ו.
<b>שֶׁהֲרֵי הֵן רְאוּיִין לִקְרוֹת</b>. ואז הקריאה אינה מעכבת. אולם אם מלכתחילה אין אפשרות לקיים את המצווה כראוי, נדחים הם מן החליצה (לדוגמה נוספת לעיקרון זה, ראה הלכות מעשה הקרבנות יז,ו).
<h3> יד</h3>
<b>כָּכָה יֵעָשֶׂה לָאִישׁ הַמַּעֲשֶׂה... הוּא שֶׁמּוֹעִיל</b>. רק הפעולות המעשיות נחשבות בעניין החליצה, ולא הקריאה שאיננה בגדר מעשה.
<b>אֵינָהּ מְעַכֶּבֶת</b>. אם לא נעשתה (כדלעיל הי"ב).
<b>וְאֵינָהּ מוֹעֶלֶת</b>. אינה פוסלת אם נעשתה.
<h3> טו</h3>
<b>וְהֵן יוֹשְׁבִין</b>. ולכתחילה צריך שיעמדו (לעיל ה"ז).
<b>עַל שׁוֹקוֹ מִן הָאַרְכֻּבָּה וּלְמַטָּה</b>. למטה מן הברך. ולכתחילה צריך לקשור את הנעל על גב הרגל (ראה לעיל ה"ו).
<b>שֶׁאֵין יוֹדְעִין לְהַקְרוֹת</b>. ולכתחילה צריכים לדעת להקרות (שם).
<b>הַסּוּמָה שֶׁחָלַץ</b>. אף שלכתחילה אינו חולץ (לעיל ה"ח).
<h3> טז</h3>
<b>בַּלַּיְלָה</b>. שצריך לחלוץ ביום (לעיל ה"ה).
<b>בִּפְנֵי שְׁנַיִם</b>. שצריך לחלוץ בפני שלושה (שם).
<b>וְנִמְצָא אֶחָד מֵהֶן קָרוֹב אוֹ פָּסוּל</b>. התגלה שאחד הדיינים הוא קרוב משפחה של היבם או היבמה, או קרובו של דיין אחר, שהוא פסול לדין זה (להרחבה ראה הלכות עדות פרק יג). וכן אם נמצא שהוא פסול לדון מצד אחר, כגון שהוא עובר עברות (שם ט,א).
<b>שֶׁהִתִּיר הוּא</b>. את הקשר. והיא צריכה לעשות זאת (לעיל ה"ו).
<b>וְשָׁמְטָה הִיא</b>. הסירה את המנעל מן הרגל.
<b>שֶׁנִּתְכַּוְּנָה הִיא וְלֹא נִתְכַּוֵּן הוּא</b>. שחליצה צריכה כוונה (לעיל ה"ח).
<b>בִּפְנֵי יָחִיד</b>. דיין אחד.
<b>חֵרֵשׁ שׁוֹטֶה וְקָטָן</b>. שהם חסרי דעת (לקמן ו,ג; להגדרת חרש וקטן ראה הלכות אישות פרק ב).
<b>לְמִי שֶׁהִיא פְּטוּרָה מִן הַחֲלִיצָה וּמִן הַיִּבּוּם</b>. שאינה מחויבת כלל בייבום וחליצה.
<b>אֵינָהּ חֲלִיצָה</b>. אין לה כל תוצאה של חליצה (ראה לקמן הכ"ו).
<h3> יז</h3>
<b>רַגְלוֹ עֲקֻמָּה לְאָחוֹר</b>. ובעת הליכתו הוא דורך על גב הרגל.
<b>הֲפוּכָה עַל צִדָּהּ</b>. שנתעקמה כף רגלו כלפי פנים, והוא דורך על צד כף הרגל.
<b>לִנְעֹץ עֲקֵבוֹ בָּאָרֶץ</b>. להניח את רגלו על הארץ בצורה ישרה.
<h3> יח</h3>
<b>בְּמִנְעָל שֶׁל בֶּגֶד</b>. עשוי בד.
<b>שֵׂעָר</b>. שער עזים.
<b>סִיב</b>. כעין רשת דקה הצומחת סביב עץ הדקל.
<b>שַׁעַם</b>. קליפת עץ האלון.
<b>חוֹפֶה</b>. מכסה.
<b>נִפְחָת</b>. נחסרה הסוליה.
<h3> יט</h3>
<b>קַרְקָעִיתוֹ</b>. סולייתו.
<b>וּלְחָיָיו</b>. צדי הנעל.
<b>שֶׁהָיָה הַמִּנְעָל גָּדוֹל שֶׁיָּכוֹל לְהַלֵּךְ בּוֹ</b>. הנעל גדולה מכף רגלו, אבל יכול להלך בה.
<h3> כ</h3>
<b>הַמֻּסְגָּר וְהַמֻּחְלָט</b>. סנדל נגוע בצרעת, שהוסגר כדי לברר את טומאתו, או הוחלט בטומאה ודאית ויש לשרוף אותו (הלכות טומאת צרעת יב,א).
<b>הַצּוּרָה</b>. צֶלם של אליל.
<b>לֹא תַּחֲלֹץ בּוֹ</b>. שהם מאוסים לקיום המצווה.
<b>חֲלִיצָתָהּ כְּשֵׁרָה וְאַף עַל פִּי שֶׁהוּא אָסוּר בַּהֲנָיָה</b>. שאין קיום המצווה בגדר הנאה (ראה הלכות שופר א,ג).
<b>שֶׁל תִּקְרֹבֶת עֲבוֹדָה זָרָה</b>. שהביאו אותו כמתנה וקרבן לעבודה זרה.
<b>עִיר הַנִּדַּחַת</b>. שהוסתו רוב תושביה לעבוד עבודה זרה, שדינה שהעיר וכל רכושה יישרפו באש (הלכות עבודה זרה פרק ד).
<b>שֶׁהֲרֵי אֵינוֹ עוֹמֵד לְהַלֵּךְ בּוֹ</b>. שסנדל שנעשה למת אינו מיועד להילוך, וכן סנדלי עבודה זרה ועיר הנידחת — שהרי נפסק דינם להישרף (יד"פ). ואמנם גם סנדל המוחלט דינו להישרף, אך החליצה בו כשרה, מפני שבצרעת ריבתה התורה שייחשב ככלי אפילו בשעת שרפתו (ראה בבלי יבמות קג,ב).
<h3> כב</h3>
<b>וְגַרְגִּיר</b>. ירק מאכל חריף.
<b>שֶׁמְּזִיבִין אֶת הָרֹק</b>. גורמים לנזילת רוק.
<b>אֵינוֹ כְּלוּם</b>. אין זו יריקה.
<h3> כג</h3>
<b>שׁוֹתֵת</b>. נוזל.
<b>אִם מָצְצָה</b>. את הדם.
<b>צִחְצוּחֵי רֹק</b>. טיפות רוק.
<b>וּקְלָטַתּוּ הָרוּחַ</b>. העיפה אותו.
<b>שֶׁהָיְתָה אֲרֻכָּה וְהוּא קָצָר</b>. היא גבוהה והוא נמוך.
<h3> כד</h3>
<b>חֲלִיצָה מֻטְעֵית פְּסוּלָה</b>. חליצה שנעשתה תוך הטעיית החולץ. שכן החליצה צריכה להיעשות במיוחד לשם התרת האישה (לעיל הט"ז).
<b>חֲלֹץ לָהּ וּבְכָךְ אַתָּה כּוֹנְסָהּ</b>. תחלוץ ליבמה זו, ובמעשה זה אתה נושא אותה לאישה.
<h3> כה</h3>
<b>מוֹדָעָא</b>. הודעה מראש לעדים שפעולה מסוימת שהאדם עתיד לבצע, נעשית בניגוד לרצונו, ולכן אינה תקפה (ראה דוגמה הלכות מכירה י,א).
<b>לְבַטֵּל הַמּוֹדָעָא כְּדֶרֶךְ שֶׁעוֹשִׂין בְּגֵט</b>. שמבטל כל דבר שאמר שיש בו ביטול תקפו של הגט (ראה הלכות גירושין ו,כ).
<b>חֲלִיצָתוֹ כְּשֵׁרָה</b>. שרצונו האמתי הוא לקיים את המצוות, ולכן החליצה נחשבת כמי שנעשתה ברצונו (ראה שם ב,כ).
<b>הֶדְיוֹטוֹת</b>. שלא ידעו את הדין.
<b>אֲנָסוּהוּ מֵעַצְמָן</b>. אילצו אותו, שלא בשליחות ישראל.
<h3> כו</h3>
<b>וְלֹא פְּסָלָהּ מִן הַכְּהֻנָּה</b>. מותרת להינשא לכהן.
<b>חֲלִיצָתָהּ פְּסוּלָה וכו'</b>. שמחמירים בה כאילו הייתה חליצה כשרה.
<b>נֶאֶסְרוּ עָלָיו קְרוֹבוֹתֶיהָ</b>. כמבואר לעיל א,יג.
<b>וְנֶאֶסְרָה עַל הָאַחִים</b>. כמבואר שם,יב.
<h3> כז</h3>
<b>עָבְרָה וְנִשֵּׂאת... וְאֵין מוֹצִיאִין אוֹתָהּ מִיָּדוֹ</b>. בניגוד למקרה שבו נישאה בלא חליצה כלל, שמוציאים אם נישאה לאחר (לעיל ב,יח).
<h3> כח</h3>
<b>וְנִפְסְלָה עֲלֵיהֶן</b>. אף שלא חלצה בפני בית דין (ראה לעיל הט"ז).
<b>שֶׁמָּא נִתְכַּוְּנָה לַחֲלִיצָה</b>. מכיוון שמעשה זה הוא בלתי רגיל, יש לחשוש שמא עשתה אותו לשם חליצה (יד"פ).
<h3> כט</h3>
<b>מַעֲשֶׂה בֵּית דִּין כְּדֵי שֶׁיִּהְיֶה בְּיָדָהּ רְאָיָה שֶׁנֶּחְלְצָה</b>. אישור של בית הדין על הליך שנעשה. להבדיל משטרות אחרים, שבהם השטר הוא בעל משמעות ותוקף כשלעצמו, כגון גט או שטר חוב.
<b>אֶלָּא אִם כֵּן מַכִּירִין</b>. את היבם והיבמה.
<b>שֶׁהֲרֵי הַדַּיָּנִין וכו'</b>. ולכן אפשר לסמוך על מעשיהם (להלכה דומה בעניין מיאון ראה הלכות גירושין יא,י). אולם בשטרות אחרים צריך הכותב להכיר את הצדדים (ראה הלכות גירושין ב,ג, הלכות מכירה כד,ג).
<h3> ל</h3>
<b>תרגום נוסח גט החליצה:</b>. ביום פלוני, כך וכך לחודש פלוני, שנת כך וכך למניין פלוני, למניין שאנו רגילים למנות בו במקום פלוני, אנחנו הדיינים, שמקצתנו חתומים למטה, במושב שלושה כאחד היינו יושבים בבית הדין. ועלתה לפנינו פלונית בת פלוני אלמנת פלוני, והביאה לפנינו איש אחד ושמו פלוני בן פלוני. וכך אמרה לנו פלונית זו: 'פלוני בן פלוני זה, אחיו של פלוני מאביו הוא, שהייתי נשואה לו, ומת, וחיים לחכמים ולכל ישראל השאיר, ובן ובת יורש ונוחל ומקים שם בישראל לא השאיר. וזה פלוני אחיו<br>		<br>			ראוי לייבם אותי. עתה חכמים אמרו לו: 'אם רוצה לייבם אותי — ייבם; ואם לאו — יושיט לי את רגלו הימנית לפניכם, ואחלוץ את נעלו מעל רגלו, ואירק בפניו'. והכרנו את פלוני זה שאחיו של פלוני המת מאביו הוא, ואמרנו לו: 'אם אתה רוצה לייבם אותה — יבם; ואם לא — הושט לה לפנינו את רגלך הימנית, ותחלוץ את מנעלך מעל רגלך, ותירק בפניך'. וענה ואמר: 'אין אני רוצה לייבם אותה'. מיד הקראנו לה לפלונית זו: "מאן יבמי להקים לאחיו שם בישראל, לא אבה יבמי". ואף לזה פלוני, הקראנו לו: "לא חפצתי לקחתה". והושיט לה רגלו הימנית, וחלצה נעלו מעל רגלו, וירקה בפניו רוק שנראה לנו מפיה על הארץ. ושוב הקראנו לה: "ככה יעשה לאיש אשר לא יבנה את בית אחיו. ונקרא שמו בישראל, בית חלוץ הנעל". ואנחנו הדיינים וכל מי שהיו יושבים לפנינו ענינו אחריה: "חלוץ הנעל, חלוץ הנעל, חלוץ הנעל", שלוש פעמים. ומשנעשה מעשה זה לפנינו — התרנוה לפלונית זו ללכת להינשא לכל מי שתרצה, ואיש לא ימחה בידה מיום זה ולעולם. וביקשה מאתנו פלונית זו את גט החליצה הזה, וכתבנו וחתמנו ונתנו לה לזכות, כדת משה וישראל.
<h3> לא</h3>
<b>וּמְעִידִין עָלָיו שְׁלֹשָׁה</b>. דיינים.
<b>אוֹ שְׁנַיִם מִן הַשְּׁלֹשָׁה</b>. ולפיכך כותבים בשטר 'דמקצתנא חתימין לתתא' (שחלקנו חתומים מטה).
<b>כְּמוֹ שֶׁבֵּאַרְנוּ</b>. לעיל הכ"ט.
<b>וְכֵן בִּשְׁאָר עֵדֻיּוֹת שֶׁל תּוֹרָה</b>. במקרה שבו העדות היא דבר העשוי להיגלות.
<b>לְעֵדוּת אִסּוּר</b>. עדות על ענייני איסור והיתר, כגון כשרות מאכלים.
<b>בְּסוֹף הִלְכוֹת גֵּרוּשִׁין</b>. יג,כט.
<b>כְּמוֹ שֶׁהוֹדַעְנוּ</b>. לעיל ב,א-ב.
<h3> לב</h3>
<b>תרגום נוסח כתובת יבמין:</b>. ביום פלוני... שפלוני בן פלוני בא לפנינו, וכך אמר לנו, פלוני בן פלוני: 'אחי מאבי מת, וחיים לחכמים ולכל ישראל השאיר, ובן ובת ויורש ונוחל ומקים שם בישראל לא השאיר. והניח את האישה ההיא ששמה פלונית בת פלוני, וראויה לי מן התורה לייבם אותה, ככתוב בספר תורת משה: "יבמה יבא עליה". ורצתה פלונית זו, והתייבמה לפלוני בן פלוני יבמה, להקים שם בישראל, ככתוב: "והיה הבכור אשר תלד יקום על שם אחיו המת, ולא ימחה שמו מישראל". וכתב לה פלוני יבמה לפלונית יבמתו כסף זוזים מאתיים הראויים לה, שהיו כתובים בכתובתה שכתב לה בעלה הראשון, והוסיף לה משלו כך וכך. וזאת הנדוניה שהכניסה לו וכו'.
<h3> לג</h3>
<b>תרגום טופס הכתובה:</b>. ביום פלוני... איך פלוני בן פלוני אמר לה לפלונית בת פלוני הבתולה הכלה: היי לי לאישה כדת משה וישראל, ואני בדבר ה' אעבוד ואכבד ואכלכל ואזון ואפרנס ואלביש אותך כמשפט אנשים יהודים, העובדים ומכבדים ומכלכלים וזנים ומפרנסים ומלבישים את נשותיהם באמונה. ונותן אני לך מוהר בתולייך כסף זוזים מאתיים, שהם מזוזי כסף טהור עשרים וחמישה זוזים, הראויים לך, ומזונותייך וכסותך וצרכייך ולבוא עלייך כדרך כל הארץ. ורצתה פלונית זו, ותהי לו לאישה. ורצה והוסיף לה תוספת על עיקר כתובה, עד השלמת כך וכך. וזו הנדוניה שהכניסה לו, כך וכך, הכול קיבל חתן זה, ובא לידו, ונעשה ברשותו, וזקף הכול על עצמו במלווה וחוב. וכך אמר לנו החתן הזה: אחריות כתובה זו כולה, עיקר ונדוניה ותוספת, עם שאר תנאי כתובה, קיבלתי עליי ועל יורשיי אחריי ועל כל עילוי וחמדת נכסים וקניין שיש לי תחת כל השמים, שקניתי ושעתיד אני לקנות, קרקעות ומיטלטלים ומיטלטלים על גב קרקעות — כולם יהיו אחראים וערבים לכתובה זו כולה, עיקר ונדוניה ותוספת, להיפרע מהם בחיי ולאחר מותי, ואפילו מגלימה שעל כתפיי. וקנינו מפלוני זה על כל מה שכתוב ומפורש למעלה קניין שלם, שלא כאסמכתא ושלא כטופסי שטרות, אלא... והכול ברור וחזק ומאושר.
<h3> לד</h3>
<b>אַלְמַנְתָּא</b>. אלמנה.<br>			 <br>			וכותב כן מפני שסכום כתובתה שונה, כנזכר בהמשך.
<b>שֶׁלֹּא יִכָּשֵׁל בָּהּ כֹּהֵן</b>. האסור בגרושה ושבויה (הלכות איסורי ביאה יח,יז).
<b>וְיָהֵבְנָא לִיכִי וכו'</b>. 'ואתן לך את המוהר שלך, כסף זוזים מאה, שהם מזוזי כסף טהור שנים עשר זוזים וחצי זוז הראויים לך'. ומאה זוז הם כתובת אישה בעולה (הלכות אישות י,ז-ח).
<h3> לה</h3>
<b>גֵּט יְבָמִין</b>. שטר חליצה.
<b>מְשַׂרְטֵט</b>. חורץ שורות, כדי שיהיו האותיות מיושרות, כדרך שנוהגים בכתבי הקודש (הלכות ספר תורה ז,טז).
<b>שֶׁאָסוּר לִכְתֹּב שָׁלֹשׁ תֵּבוֹת בְּלֹא שִׂרְטוּט</b>. בשטרות חולין (יד"פ).
<b>עַד שֶׁתַּשְׁלִים תִּשְׁעִים יוֹם</b>. שמא היא מעוברת (לעיל א,יט).
<h2>פרק ה</h2>
<h3> א</h3>
<b>שֶׁנָּתַן לָהּ הַיָּבָם גֵּט</b>. לפני שייבמה.
<b>פְּסָלָהּ</b>. נאסרת בכך להתייבם לו או לאחיו (לעיל א,יב).
<b>מִדִּבְרֵיהֶם הוֹאִיל וְהַגֵּט מְגָרֵשׁ אֵשֶׁת אִישׁ</b>. משום שהוא מפקיע קשר אישות במקום אחר, תיקנו חכמים שיפעל כך גם בייבום, לחומרה.
<b>גֵּט שֶׁפּוֹסֵל אִשְׁתּוֹ מִן הַכְּהֻנָּה</b>. אף אם הגט אינו גט גמור (ראה הלכות גירושין י,א).
<h3> ב</h3>
<b>הַמַּאֲמָר</b>. קידושי יבמה מתקנת חכמים (לעיל ב,א).
<b>צְרִיכָה מִמֶּנּוּ גֵּט</b>. כדי לבטל את הקשר שנוצר מחמת המאמר.
<b>וְאֵינָהּ נִתֶּרֶת לְזָר אֶלָּא בַּחֲלִיצָה</b>. שעדיין היא זקוקה לחליצה כבתחילה.
<h3> ג</h3>
<b>שֶׁאֵין הַיְבָמָה נִתֶּרֶת לְזָר וכו'</b>. שרק ביאה או חליצה מפקיעות ממנה לגמרי את זיקת הייבום.
<h3> ד</h3>
<b>וְנָתַן גֵּט לְמַאֲמָרוֹ</b>. פירש שהגט נועד לבטל את המאמר שעשה.
<b>וְהֻתְּרָה</b>. להתייבם.
<h3> ה</h3>
<b>לְזִקָּתוֹ</b>. לביטול זיקת הייבום שביניהם.
<b>כְּמוֹ שֶׁבֵּאַרְנוּ</b>. לעיל ה"א.
<h3> ו</h3>
<b>אֶלָּא אִם בָּעַל</b>. שנתן מאמר ובעל אחריו.
<b>מִיָּבָם אַחֵר</b>. אחיו של זה.
<b>מַאֲמָר פָּסוּל</b>. וצריכה גט להתיר את איסורו (לקמן הל' יא, יג).
<b>שֶׁנִּתְאַחֲרוּ אַחֲרָיו</b>. שהמעשים המוזכרים נעשו אחרי המאמר.
<h3> ח</h3>
<b>אוֹ בְּעִילָה</b>. של הצרה.
<h3> ט</h3>
<b>בְּעִילָה פְּסוּלָה</b>. וצריכה גט וחליצה (לקמן הי"א) כדי להתירה.
<h3> י</h3>
<b>חֲלִיצָה פְּחוּתָה</b>. המתירה רק את מי שנחלצה, ולא את צרותיה (לקמן הי"ב). מונח זה נתייחד לחליצה במקום שאסורה בייבום (ראה עוד לקמן ז,ט-י), להבדיל מחליצה פסולה — שנפסלה מחמת פגמים אחרים, שאינה מתירה אף את החלוצה עצמה להינשא (לעיל ד,כו).
<h3> יא</h3>
<b>הַבָּאוֹת מִבַּיִת אֶחָד</b>. אלמנותיו של אח אחד.
<b>וּצְרִיכָה אַחַת מֵהֶן חֲלִיצָה</b>. אחת מן היבמות, ובחליצה זו יותרו כל הצרות. ואין חליצה זו נחשבת כחליצה פחותה שאינה מתירה את הצרות, משום שמדין התורה הפקיעה הביאה את זיקת הייבום (יד"פ).
<h3> יב</h3>
<b>שֶׁתַּחֲזֹר עַל כָּל הָאַחִים</b>. שיחלצו לה כולם.
<b>שֶׁאֵין חֲלִיצָה פְּחוּתָה מְסַלֶּקֶת זִקַּת הַיִּבּוּם מִבַּיִת זֶה וכו'</b>. שתוקפה של החליצה נחלש מחמת הגט או המאמר שנעשו לפניה.
<h3> יג</h3>
<b>לְשֵׁם אִישׁוּת</b>. לשם קידושין.
<b>לְשֵׁם יְבָמוּת</b>. לקיום מצוות ייבום.
<b>כְּמוֹ שֶׁבֵּאַרְנוּ</b>. לעיל הל' ב-ג.
<h3> יד</h3>
<b>שֶׁהַגֵּט אֵינוֹ דּוֹחֶה הַיְבָמָה דְּחִיָּה גְּמוּרָה</b>. שגט לא מתיר אותה להינשא לזר.
<b>מוֹעִיל</b>. תקף — המאמר קונה והגט דוחה.
<b>בְּעִילָה אַחַר בְּעִילָה בָּהּ... אֵין הָאַחֲרוֹנָה מוֹעֶלֶת כְּלוּם</b>. באותה האישה דווקא,<br>			 <br>			אבל אם בא על צרתה, צריכה גט (לעיל הי"ג).
<h3> טו</h3>
<b>שֶׁזֶּה כְּחוֹלֵץ לִשְׁאָר הַנָּשִׁים וכו'</b>. כחליצה לנשים שאין בהם מצוות ייבום, שאין לה משמעות.
<h3> טז</h3>
<b>וְאֵין קִדּוּשִׁין תּוֹפְסִין בְּאֵשֶׁת אִישׁ</b>. ככל הנשים האסורות באיסור ערווה (הלכות אישות ד,יב), ויבמה זו לאחר שנבעלה היא אשתו של אותו יבם לכל עניין (ראה לעיל א,א, טו).
<b>אוֹ בָּעַל צָרָתָהּ צְרִיכָה גֵּט כְּמוֹ שֶׁבֵּאַרְנוּ</b>. לעיל הי"ג.
<h3> יז</h3>
<b>שְׁנֵיהֶם יוֹצִיאוּ בְּגֵט</b>. שהרי כלפי אחת מן היבמות ישנו איסור, אחרי שצרתה התייבמה.
<b>אֵין מוֹצִיאִין מִיָּדוֹ עַד שֶׁיִּוָּדַע וכו'</b>. אין מחייבים אותו לגרשה מן הספק, כל עוד לא ברור שהוא עובר על איסור.
<h3> יח</h3>
<b>בֵּן תֵּשַׁע שָׁנִים וְיוֹם אֶחָד</b>. שביאתו ביאה (לעיל א,טו).
<b>בִּיאָתוֹ כְּמַאֲמָר מִן הַגָּדוֹל שֶׁאֵינוֹ קוֹנֶה קִנְיָן גָּמוּר</b>. לביאה של בן תשע יש דין של מאמר, שאינו קונה אלא רק פוסל את היבמה על שאר האחים (לקמן הי"ט).
<b>בַּתְּחִלָּה</b>. שמאמרו קדם לכל מעשה אחר ביבמה זו.
<b>בַּסּוֹף</b>. לאחר שכבר נעשה מעשה ביבמה.
<b>וַחֲלִיצָתוֹ אֵינָם כְּלוּם</b>. כדלעיל ד,טז.
<h3> יט</h3>
<b>כְּמוֹ שֶׁבֵּאַרְנוּ</b>. לעיל הל' יד-טו.
<h3> כ</h3>
<b>כְּדִין מַאֲמָר וּמַאֲמָר</b>. כדלעיל הט"ו.
<h3> כא</h3>
<b>צְרִיכָה גֵּט בִּלְבַד</b>. כדין כל אישה שהיה בה ייבום גמור.
<h3> כב</h3>
<b>וְאֶחָד בֶּן תֵּשַׁע שָׁנִים וְיוֹם אֶחָד וְאֶחָד בֶּן עֶשְׂרִים שָׁנָה וכו'</b>. דינם שווה, ששניהם בגדר קטנים.
<b>וְלֹא נוֹלְדוּ בּוֹ סִימָנֵי סָרִיס</b>. שאם נולדו בו והוא סריס — אינו מחייב כלל בייבום וחליצה (לקמן ו,ב).
<b>בִּתְחִלַּת הַסֵּפֶר</b>. הלכות אישות ב,יא.
<h3> כג</h3>
<b>קְטַנָּה שֶׁרְאוּיָה לְמָאֵן</b>. קטנה שמת אביה והשיאוה בני משפחתה, שהיא יכולה למאן בבעלה (בעודה בקטנותה), ויוצאת בלא גט (הלכות גירושין יא,א).
<b>כְּמוֹ שֶׁבֵּאַרְנוּ</b>. הלכות אישות ד,ח-ט.
<b>וְקִדּוּשֶׁיהָ תְּלוּיִין עַד שֶׁתַּגְדִּיל</b>. ואחרי שגדלה נעשית אשת איש גמורה (שם ד,ח).
<b>וְחֵרֶשֶׁת תִּקְּנוּ לָהּ נִשּׂוּאִין כְּדֵי שֶׁלֹּא תִּשָּׁאֵר פְּנוּיָה לְעוֹלָם</b>. שתוכל להינשא, על אף שאינה בת דעת. ולעולם יהיו נישואיה מדרבנן, בעוד שהקטנה משתגדל, ייעשו הנישואין של תורה.
<b>בִּיאָתָהּ שֶׁל אַחַת מֵהֶן פּוֹטֶרֶת אֶת כֻּלָּן</b>. מפני שהחיסרון בנישואי כולן שווה.
<h3> כד</h3>
<b>וְכֵיצַד תַּקָּנָתָן</b>. שאינן יכולות לחלוץ (לעיל ד,יג, ד,טז).
<b>מְלַמְּדִין אֶת הַקְּטַנָּה שֶׁתְּמָאֵן</b>. מורים לה שתמאן ביבם, ובכך היא עוקרת את הקשר שביניהם (הלכות גירושין יא,ג).
<h3> כה</h3>
<b>שֶׁאֵין קִדּוּשֶׁיהָ אֶלָּא מִדִּבְרֵיהֶם</b>. לעומת קידושי הפיקחת שהם קידושין גמורים.
<h3> כו</h3>
<b>לֹא פָּסַל אֶת הָרִאשׁוֹנָה</b>. שאין ביאה אחרת פוסלת, אלא אם כן היא מעולה ממנה (לקמן הל' כז-כח), וכאן מעמד שתיהן שווה.
<b>מְלַמְּדִין אֶת הַשְּׁנִיָּה שֶׁתְּמָאֵן</b>. ותפקיע את הקשר אל היבם, שבלא כן אסור לו לקיימה, כדין בעילה פסולה המצריכה גט (ראה לעיל הי"ג).
<h3> כז</h3>
<b>וְהַחֵרֶשֶׁת צְרִיכָה גֵּט</b>. כדין בעילה פסולה (לעיל הי"ג).
<h3> כח</h3>
<b>פָּסַל אֶת הַחֵרֶשֶׁת</b>. שביאת הקטנה מעולה ממנה (לעיל הכ"ז).
<b>וּמְלַמְּדִין אֶת הַקְּטַנָּה שֶׁתְּמָאֵן</b>. שתפקיע את הקשר שלה ליבם, כדי שלא תיפסל החרשת.
<b>וְהַחֵרֶשֶׁת יוֹצְאָה בְּגֵט</b>. אם רצה לגרשה (יד"פ).
<h3> כט</h3>
<b>לֹא פָּסַל אֶת הַפִּקַּחַת</b>. שביאת פיקחת דינה כנישואין גמורים.
<b>בְּגֵט וַחֲלִיצָה</b>. גט, מפני שביאתה ביאה פסולה. וחליצה, מפני שביאת החרשת לא פטרה אותה מן הייבום (יד"פ).
<h3> ל</h3>
<b>לֹא פָּסַל אֶת הַגְּדוֹלָה וּמְלַמְּדִין אֶת הַקְּטַנָּה שֶׁתְּמָאֵן</b>. שביאתה של קטנה זו היא כבעילה פסולה.
<b>וּמְלַמְּדִין אֶת הַקְּטַנָּה שֶׁתְּמָאֵן</b>. כדי שיוכל לקיים את הגדולה.
<h2>פרק ו</h2>
<h3> א</h3>
<b>וְאֵין לָהֶן זִקָּה כְּלָל</b>. אין בהם חיוב במצוות הייבום והחליצה.
<h3> ב</h3>
<b>סְרִיס חַמָּה</b>. אדם שהתפתחותו המינית פגומה, ואינו מוליד (לסימניו, ראה הלכות אישות ב,יג).
<b>וְאַנְדְּרָגִינָס</b>. מי שנולד עם איברי זכרות ונקבות כאחת (שם הל' כד-כה).
<b>וְלֹא הָיְתָה לָהֶם שְׁעַת הַכֹּשֶׁר</b>. שמעולם לא היו ראויים להולדה.
<h3> ג</h3>
<b>מִפְּנֵי שֶׁאֵין בָּהֶן דַּעַת לַחֲלֹץ</b>. אבל לייבום אין צורך בדעת, ודי בכוונה לבעול (לעיל ב,ג-ד).
<b>וּכְשֶׁיְּיַבֵּם הַחֵרֵשׁ אֵינוֹ מוֹצִיא לְעוֹלָם וכו'</b>. שנעשית אשתו מכוח נישואי אחיו הפיקח, שקידושיו גמורים. ואילו הוא אינו יכול לגרש אלא מנישואין שמדברי סופרים (הלכות גירושין ב,יז).
<b>כְּמוֹ שֶׁבֵּאַרְנוּ</b>. לעיל ה,יח.
<h3> ד</h3>
<b>סְפֵק עֶרְוָה</b>. ספק איסור עריות על היבם (ראה לקמן הי"ג).
<b>וּפְצוּעַ דַּכָּא</b>. שנפצעו אשכיו.
<b>וּכְרוּת שָׁפְכָה</b>. שנכרת איבר זכרותו או מקצתו (להגדרה מלאה ראה הלכות איסורי ביאה טז,ג-ט).
<b>שֶׁתָּשַׁשׁ כֹּחוֹ וְכָשַׁל</b>. שאינו מסוגל לבעול.
<b>סְרִיס אָדָם</b>. שנסתרס בידי אדם, ובכלל זה פצוע דכא וכרות שפכה (הלכות אישות ב,יד).
<b>שֶׁהֲרֵי הָיְתָה לוֹ שְׁעַת הַכֹּשֶׁר</b>. שהיה ראוי לביאה לפני שנסתרס.
<b>שֶׁהוּא אָסוּר לָבֹא בַּקָּהָל</b>. שפצוע דכא וכרות שפכה אסור לשאת ישראלית כשרה (הלכות איסורי ביאה טז,א).
<b>וְהַטֻּמְטוּם</b>. מי שאיברי המין שלו מכוסים בתוך גופו, ואין ידוע אם הוא זכר או נקבה (הלכות אישות ב,כה).
<b>מִפְּנֵי שֶׁהוּא סָפֵק</b>. שמא הוא זכר.
<h3> ו</h3>
<b>לִקְרוֹת וּלְהָבִין</b>. לקרוא את נוסח החליצה ולהבין את מעשה החליצה (לעיל ד,ג-ד).
<b>הֲרֵי זֶה מְגָרֵשׁ</b>. מפני שהאישה מתגרשת אף שלא לרצונה (הלכות גירושין א,ב).
<h3> ז</h3>
<b>אִסּוּרֵי לָאוִין</b>. שהתורה אסרה ביאתם בלשון לאו ואין בהם חיוב כרת, כגון ממזרת לישראל (הלכות אישות א,ז).
<b>וְהַשְּׁנִיּוֹת</b>. האסורות מדברי חכמים.
<b>וְאִסּוּרֵי עֲשֵׂה</b>. שאיסור ביאתן נאמר בתורה בלשון עשה (שם א,ח).
<b>כְּמוֹ שֶׁיִּתְבָּאֵר</b>. לקמן ה"י.
<b>שֶׁאֵין כָּאן דָּבָר לָחוּשׁ לוֹ</b>. שאם הייתה מקודשת לאחיו, מקיים עכשיו מצוות ייבום, ואם לאו, מותר לו להינשא לה, מפני שמעולם לא הייתה אשת אחיו.
<b>הָיְתָה לָהֶן שְׁעַת הַכֹּשֶׁר</b>. היו ראויות להוליד.
<h3> ח</h3>
<b>וְאַיְלוֹנִית</b>. אישה שהתפתחותה המינית פגומה, ואינה יולדת (לסימניה ראה הלכות אישות ב,ו).
<b>שֶׁשְּׁמָם מָחוּי</b>. שאין להם דור המשך.
<b>מִפְּנֵי שֶׁאֵין לָהֶן אִישׁוּת כְּלָל</b>. שאינה נחשבת נשואה להם.
<b>שֶׁאֵין לוֹ בָּהּ לִקּוּחִין</b>. שאין קידושין תופסים בה (שם ד,יב).
<h3> י</h3>
<b>וּמִן הַדִּין הָיָה שֶׁיִּתְיַבְּמוּ</b>. כך היה נכון מן הבחינה העקרונית.
<b>לְפִיכָךְ</b>. לפי שהן זקוקות לייבום וקידושין תופסין בהן.
<b>וְאֵין צָרִיךְ לוֹמַר שְׁנִיָּה</b>. שאיסורה מדברי חכמים בלבד.
<b>הֲרֵי זֶה קָנָה קִנְיָן גָּמוּר וכו'</b>. . כאילו הייתה יבמה כשרה.
<h3> יא</h3>
<b>שֶׁהִיא אַלְמָנָה מִן הַנִּשּׂוּאִין</b>. שנישאה לכהן הדיוט ומת, ונפלה לייבום לפני אחי בעלה שהוא כהן גדול.
<b>לֹא תַעֲשֶׂה וַעֲשֵׂה</b>. השייכים בכהן גדול: לא תעשה הוא איסור אלמנה, ועשה הוא המצווה לשאת בתולה (הלכות אישות א,ז-ח, הלכות איסורי ביאה יז,א, יז,יג).
<h3> יב</h3>
<b>אֵין זוֹ אִשְׁתּוֹ</b>. אינה נחשבת אשת האח שמת (הלכות אישות ד,יב).
<b>לִשָּׂא אוֹתָהּ וּלְיַבֵּם צָרָתָהּ הָרְשׁוּת בְּיָדוֹ</b>. מכיוון שלאמיתו של דבר הערווה לא הייתה אשת המת, אין כאן איסור לשאת שתי יבמות.
<h3> יג</h3>
<b>חוּץ מִמַּחֲזִיר גְּרוּשָׁתוֹ מִשֶּׁנִּשֵּׂאת וכו'</b>. שאסורה לבעלה משום לאו<br>			 <br>			(הלכות גירושין יא,יב).
<b>אוֹ סְפֵק עֶרְוָה עַל בַּעְלָהּ הֲרֵי זוֹ חוֹלֶצֶת וְלֹא מִתְיַבֶּמֶת</b>. יש שהסבירו שדין זה הוא רק במקרה שקידש אחת משתי אחיות, שלספק קידושי הערווה של הבעל יש השפעה גם על קיום הייבום — שכשם שאין הבעל יכול לשאת אחת מהן, שמא היא אחות אשתו (וספק ערווה), כך אין היבם יכול לייבם אחת מהן, שמא היא אחות זקוקתו (מל"מ). אולם במקרה של ספק ערווה אחרת על הבעל ולא על היבם, יכול לייבמה, שכן אם אינה אסורה כערווה — הרי מייבם כהוגן, ואם היא אסורה — אינה אשת אחיו כלל, ויכול לשאתה.
<b>נוֹשֵׂא אֲחוֹתָהּ</b>. נשוי מכבר לאחותה.
<b>מִפְּנֵי שֶׁהִיא סְפֵק עֶרְוָה</b>. שאם היו קידושין, הרי היא אחות ארוסתו.
<b>מִפְּנֵי שֶׁהִיא סְפֵק קְרוֹבַת חֲלוּצָתוֹ</b>. שאם לא היו קידושין, הרי היא אחות חלוצתו.
<b>כְּמוֹ שֶׁבֵּאַרְנוּ</b>. לעיל א,יג.
<h3> יד</h3>
<b>שֶׁיֵּשׁ לוֹ לִקּוּחִין בְּאֵי זוֹ מֵהֶן שֶׁיִּרְצֶה</b>. שיכול לייבם כל אחת מן הנשים.
<b>עֶרְוָה עָלָיו מִשּׁוּם אֵשֶׁת אָחִיו</b>. ככל אשת אח שאין לה זיקת ייבום (ראה הלכות איסורי ביאה ב,א).
<h3> טו</h3>
<b>מִפְּנֵי שֶׁהָיְתָה צָרַת עֶרְוָה</b>. של אשת ראובן, כאשר נפלה לפני שמעון לייבום.
<b>וְכֵן הַדִּין בְּצָרַת צָרָתָהּ עַד סוֹף הָעוֹלָם</b>. שאם תתייבם צרה זו של שמעון לאח אחר, תאסור אף את צרתה החדשה על שמעון. וכן הלאה.
<h3> טז</h3>
<b>אָחִיו שֶׁלֹּא הָיָה בְּעוֹלָמוֹ</b>. שנולד היבם רק לאחר שמת אחיו.
<b>עַד שֶׁיֵּשְׁבוּ שְׁנֵיהֶם בָּעוֹלָם</b>. שיחיו יחד באותו הזמן.
<h3> יז</h3>
<b>בֵּין שֶׁנּוֹלַד קֹדֶם שֶׁיִּבֵּם שִׁמְעוֹן</b>. ונולד במצב שהיא זקוקה ליבם, ומסתבר שלא יוכל לייבמה מחמת גזרת הכתוב.
<b>בֵּין שֶׁנּוֹלַד אַחַר שֶׁיִּבְּמָהּ</b>. שאף אם נולד לוי אחרי שהתיבמה אשת ראובן לשמעון, לא נחשבת כאשת שמעון לכל דבר בעניין זה, ואסורה להתייבם ללוי.
<h3> יח</h3>
<b>שֶׁיִּכְנֹס</b>. בבעילה, כדין הייבום.
<b>חוֹלֵץ לְצָרָתָהּ</b>. שאין היא נחשבת כצרת אשת אחיו שלא היה בעולמו לגמרי.
<b>כְּמוֹ שֶׁבֵּאַרְנוּ</b>. לעיל ב,א, ה,ב.
<h3> יט</h3>
<b>בְּרָצוֹן וּבְעֵדִים</b>. שאסורה על בעלה (הלכות גירושין יא,יד).
<b>שֶׁטֻּמְאָה כְּתוּבָה בָּהּ כָּעֲרָיוֹת</b>. המונח טומאה נזכר באיסורי עריות: "אל תטמאו בכל אלה" (ויקרא יח,כד), והושוותה האישה שזינתה תחת בעלה לערווה לעניין ייבום, שפטורה.
<b>שׂוֹטָה</b>. שאין ידוע בוודאות שנטמאה, אלא צריכה להיבדק במים המרים (ראה הלכות סוטה ג,ח-י).
<b>שׂוֹטָה שֶׁמֵּת בַּעְלָהּ קֹדֶם שֶׁיַּשְׁקֶנָּה מֵי הַמָּרִים</b>. שאינה שותה (שם ב,ז).
<b>שֶׁאֵינָהּ בַּת שְׁתִיָּה</b>. שאינה יכולה להיבדק במים המרים, ומחויב לגרשה (שם ב,ב).
<h3> כ</h3>
<b>הַחוֹלֵץ לִיבִמְתּוֹ וְהָלְכָה אֲחוֹת חֲלוּצָתוֹ אוֹ אִמָּהּ וכו'</b>. שהן אסורות על החולץ מדברי חכמים, שגזרו לאסור קרובות החלוצה כגרושה (לעיל א,יג).
<b>מִפְּנֵי שֶׁמִּתְחַלֶּפֶת בְּצָרַת חֲלוּצָתוֹ</b>. למרות שמדובר בצרה של איסור שנייה, אסורה מפני החשש שאנשים לא יבחינו בין החלוצה לקרובתה, ויבואו להתיר אף את צרת החלוצה.
<h3> כא</h3>
<b>מֵאֲנָה בּוֹ</b>. בעודה קטנה.
<b>בִּשְׁעַת נְפִילָה לְיִבּוּם</b>. בשעת מיתת האח.
<h3> כב</h3>
<b>מְקֻדֶּשֶׁת לְאָחִיו שֶׁמֵּת בְּסָפֵק וכו'</b>. הואיל ואין הנישואין גמורים, אין הערווה פוטרת.
<b>אַף עַל פִּי שֶׁמֵּאֲנָה בַּיָּבָם וכו'</b>. אף שהמיאון ביבם מפקיע את קשר הנישואין מעיקרו, אין הצרה מותרת לו, שבשעת המיתה נראתה הצרה כצרת ערווה (וראה הלכות גירושין יא,יז).
<h3> כג</h3>
<b>נִמְצֵאת הָעֶרְוָה אַיְלוֹנִית</b>. והתגלה לאחר מעשה שהצרה הייתה חייבת בייבום או חליצה<br>			 <br>			(ראה לעיל הכ"א).
<b>תֵּצֵא הַצָּרָה מִבַּעְלָהּ וּמִיְּבָמָהּ</b>. תצא מבעלה משום שנישאה לו באיסור, ועל יבמה נאסרה כאשר נישאה לאחר (לעיל ב,יח).
<b>לְהַתִּירָהּ לַשּׁוּק</b>. להינשא לאחרים.
<h3> כד</h3>
<b>שֶׁדִּמּוּ</b>. חשבו.
<b>תֵּצֵא מִיְּבָמָהּ בְּגֵט</b>. שמא יאמרו שגירש אחיו את הערווה סמוך למיתתו, ונתייבמה הצרה כדין, ונמצאת אשת איש יוצאת מבעלה בלא גט (או"ש).
<b>וְהַוָּלָד מַמְזֵר</b>. שהצרה אסורה עליו כדין אשת אח (לעיל הי"ד).
<h3> כה</h3>
<b>נָכְרִית</b>. שאינה קרובת משפחה של האחרות.
<b>בְּזִקַּת אָחִיו שֶׁמֵּת אַחֲרוֹן</b>. הזיקה היא יחס של קרבת נישואין בין היבמה לאחיו של המת. קשר זה עושה את היבמה הנכרית מעין צרה של אשת היבם, ואם מת היבם, ונפלה אשתו לפני הנשוי לאחותה — היא אסורה משום אחות אישה, וגם הנכרית אשת הראשון אסורה משום צרתה בזיקה.
<b>צָרַת אֲחוֹת אִשְׁתּוֹ בְּזִקָּה שָׁעָה אַחַת</b>. שהייתה במצב זה למשך זמן קצר, ממות בעלה ונפילתה לייבום ועד שגירש האח את אחותה.
<h3> כו</h3>
<b>לֹא גָּזְרוּ דָּבָר זֶה</b>. לאסור צרת הערווה אחרי שהערווה התגרשה.
<b>כְּמוֹ שֶׁבֵּאַרְנוּ</b>. לעיל הכ"א.
<b>יָדוּעַ לַכֹּל</b>. מפני שהוא מן התורה (לעיל הי"ד).
<h3> כז</h3>
<b>וְנָפְלוּ שְׁתֵּיהֶן</b>. אשת השני ובעלת המאמר.
<h3> כח</h3>
<b>וִייַבֵּם צָרָתָהּ</b>. שהרי הצרה באה רק מכוחו של אחד מהם, ואינה 'אשת שני מתים'.
<b>שְׁתֵּי יְבָמוֹת הַבָּאוֹת מִבַּיִת אֶחָד אַחַת חוֹלֶצֶת וְאַחַת מִתְיַבֶּמֶת</b>. שהרי נראות שתיהן כנשואות לשני, ויחשבו שאין יבמה אחת נפטרת במעשה שנעשה בשנייה, מה שאינו נכון (ראה לעיל א,ט).
<h3> כט</h3>
<b>וְנָתַן גֵּט לְמַאֲמָרוֹ</b>. ובכך ביטל את המאמר (ראה לעיל ה,ד).
<b>חָזְרָה לְהֶתֵּרָהּ וכו'</b>. שאינה נחשבת כאשת שני מתים.
<b>וְרָצָה</b>. האח השלישי.
<h3> ל</h3>
<b>כְּמוֹ שֶׁבֵּאַרְנוּ</b>. לעיל ה,יח.
<h3> לא</h3>
<b>שֶׁחֶצְיָהּ שִׁפְחָה וְחֶצְיָהּ בַּת חֹרִין</b>. שהייתה שפחה השייכת לשני אדונים, ושחרר אותה אחד מהם.
<b>שֶׁנִּתְקַדְּשָׁה לִרְאוּבֵן וְחָזְרָה וְנִתְקַדְּשָׁה לְשִׁמְעוֹן וכו'</b>. שהדין בזה שהיא ספק מקודשת לשניהם (הלכות אישות ד,טז), שאין קידושי הראשון גמורים, משום שאינם תופסים בחלק השפחה (שם הט"ו), ואין קידושי השני גמורים משום שאינם תופסים בחלק בת חורין שהיא אשת איש (שם הי"ב).
<h2>פרק ז</h2>
<h3> א</h3>
<b>וּמֵתוּ שְׁנֵיהֶן</b>. שני האחים.
<b>וְאִי אֶפְשָׁר לְיַבֵּם שְׁתֵּיהֶן</b>. יחד, מפני שהן אחיות.
<b>וַהֲרֵי זִקָּה נָפְלָה עַל שְׁתֵּיהֶן</b>. מכיוון ששתיהן זקוקות לייבום לכל אחד מן האחים, הרי כל אחת מהן היא אחות זקוקתו של כל אח — ואסורה כאחות אשתו.
<b>וַאֲפִלּוּ הָיְתָה אַחַת מֵהֶן אֲסוּרָה וכו'</b>. אף שהן אסורות עליו, קיימת בהן המצווה (לעיל ו,י), ואוסרות.
<h3> ג</h3>
<b>מֵת אֶחָד מִן הָאַחִים וכו'</b>. בהלכות הקודמות מדובר שלא ידוע מי מהאחים מת קודם, וכאן מדובר שידוע מי מת קודם.
<b>כְּמוֹ שֶׁבֵּאַרְנוּ</b>. לעיל ה"א.
<h3> ד</h3>
<b>מֵתָה הָאַחֲרוֹנָה</b>. אשת האח שמת שני.
<b>בִּשְׁעַת נְפִילָתָהּ</b>. בשעה שבעלה נפטר, שכבר אז אחותה אסרה אותה.
<h3> ה</h3>
<b>הָרִאשׁוֹנָה עֶרְוָה עַל אֶחָד מֵהֶן</b>. שאין לו בה זיקה, ויכול לייבם את השנייה.
<b>כְּמוֹ שֶׁבֵּאַרְנוּ</b>. בהלכה הקודמת, שהאיסור על כל האחים כבר נוצר בשעה שמת בעלה של האחרונה.
<b>מוֹצִיאִין מִיָּדָם</b>. מחייבים אותם לגרשן.
<h3> ו</h3>
<b>הֲרֵי זֶה נוֹתֵן גֵּט</b>. לביטול המאמר (לעיל ה,ג).
<b>וְחוֹלֵץ לָהּ וְחוֹלֵץ לַאֲחוֹתָהּ הָאַחֲרוֹנָה</b>. מפני ששתיהן אסורות לו, כאמור לעיל ה"א. ואין המאמר דוחה את האחות השנייה שתיחשב כאחות אשתו, מפני שאין הקידושין גמורים.
<h3> ז</h3>
<b>שֶׁאֵין הַמַּאֲמָר קוֹנֶה וכו'</b>. אין למאמר תוקף כדי להחשיב את בעלת המאמר כנשואה, ולהחשיב את האישה האחרת כצרתה, הפטורה מן הייבום (לעיל ו,יד).
<h3> ח</h3>
<b>שֶׁקִּדֵּשׁ אֲחוֹת יְבִמְתּוֹ</b>. לאחר שנפלה לייבום והוזקקה לאחים.
<b>הַמְתֵּן... עַד שֶׁיְּיַבֵּם אָחִיךָ אוֹ יַחֲלֹץ</b>. ובכך תתבטל לגביו זיקת היבמה האוסרת את אחותה.
<b>יִכְנֹס אֲרוּסָתוֹ</b>. יישא אותה לאישה.
<b>מוֹצִיא אֶת אֲרוּסָתוֹ בְּגֵט</b>. מפני שהיא אחות זקוקתו.
<b>וִיבִמְתּוֹ בַּחֲלִיצָה</b>. מפני שהקידושין לאחותה לא הפקיעו את הזיקה שכבר נוצרה כשנפלה לפניו לייבום. ואינו יכול לייבמה מפני שהיא אחות גרושתו.
<h3> ט</h3>
<b>וְנָפְלוּ הָאֲחָיוֹת וְצָרוֹתֵיהֶן לְיִבּוּם</b>. והן אסורות להתייבם, אך חייבות לחלוץ (ראה לעיל ה"א).
<b>חֲלִיצָה שֶׁאֵינָהּ מְעֻלָּה</b>. שחליצה מעולה היא רק כשהאישה יכולה להתייבם, וכאן אסורות.
<b>כְּמוֹ שֶׁבֵּאַרְנוּ</b>. לעיל ה,יב.
<h3> י</h3>
<b>הַבָּאוֹת מִבַּיִת אֶחָד</b>. שהיו נשואות לאח אחד.
<b>שְׁנִיָּה וְכַיּוֹצֵא בָּהּ</b>. כל אלו שנאסרו על ידי חכמים להתייבם.
<b>שֶׁאִם חָלַץ לָאֲסוּרָה לֹא הֻתְּרָה צָרָתָהּ</b>. שאף אלו בכלל חליצה שאינה מעולה.
<h3> יא</h3>
<b>מִשּׁוּם אֵשֶׁת אָח</b>. שאף שהאיסור הזה הותר במקרה של מצוות ייבום, כאן לא הותר משום שנאסרה עליו בנפילה הראשונה.
<b>כְּדִין אֵשֶׁת אָחִיו שֶׁלֹּא הָיָה בְּעוֹלָמוֹ</b>. שאף בו אסורה אישה באיסור אשת אח, ואין מצוות ייבום מתירה אותה (ראה לעיל ו,טז).
<b>מִשּׁוּם צָרָתָהּ</b>. שהיא צרת ערווה (לעיל ו,יד).
<h3> יב</h3>
<b>הוֹאִיל וְנֶאֶסְרָה עָלָיו שְׁעַת נְפִילָה</b>. כשמת האח והוזקקה לייבום, הייתה אסורה עליו, מפני שהיא ערווה.
<b>אֲבָל הַמְגָרֵשׁ אֶת אִשְׁתּוֹ</b>. במקרה רגיל, שבו הנשים אינן אחיות.
<b>נֶאֶסְרָה עָלָיו בְּחַיֵּי אָחִיו בְּשָׁעָה שֶׁגֵּרְשָׁהּ</b>. שאשת אחיו אסורה אף כשנתגרשה ממנו (הלכות איסורי ביאה ב,א), ואילו היה האח מת באותו הזמן לא הייתה אשתו מותרת לייבום (ראה לעיל ו,ז).
<b>הֲרֵי חָזְרָה לְהֶתֵּרָהּ</b>. כשנשאה שנית, משום שהזמן המכריע לעניין ייבום הוא שעת מותו של האח, ולא קודם לכן.
<b>הֲרֵי זוֹ</b>. אשת האח שמת.
<h3> יג</h3>
<b>שֶׁגֵּרוּשֶׁיהָ גֵּרוּשִׁין גְּמוּרִין</b>. שקטנה שהשיאה אביה נישואיה מן התורה וכן גירושיה (ראה הלכות אישות ג,יא, הלכות גירושין ב,יט).
<b>וְאֵין חֲזָרָתָהּ חֲזָרָה גְּמוּרָה</b>. ועדיין היא גרושת אחיו ואסורה על היבם.
<b>כְּמוֹ שֶׁבֵּאַרְנוּ</b>. לעיל ה,כג, הלכות אישות ד,ז-ח.
<h3> יד</h3>
<b>וְנִתְחָרְשָׁה</b>. קידושי אישה חרשת אינם גמורים מהתורה אלא רק מתקנת חכמים (הלכות אישות ד,ט; לעיל ה,כג).
<b>וְגָדְלָה אוֹ נִתְפַּקְּחָה אֶצְלוֹ... הֲרֵי זוֹ מֻתֶּרֶת לִיבָמָהּ</b>. כשבא עליה לאחר שגדלה או נתפקחה, שאז קידושיה גמורים (הלכות גירושין יא,ו).
<h3> טו</h3>
<b>תֵּצֵא מִשּׁוּם אֲחוֹת אִשָּׁה</b>. פטורה מן הייבום כערווה, מפני שקשרי נישואיהן בעלי אותו תוקף.
<b>מֵת בַּעַל הַגְּדוֹלָה וכו'</b>. נישואי הקטנה אינם תקפים מן התורה ולכן אינם יכולים להפקיע את זיקתה של הגדולה. בגלל זיקת הגדולה, הקטנה אסורה לבעלה משום אחות זקוקתו, והגדולה אינה יכולה להתייבם משום אחותה.
<b>מְלַמְּדִין אֶת הַקְּטַנָּה שֶׁתְּמָאֵן בְּבַעְלָהּ וכו'</b>. לעקור את הנישואין, ובכך לאפשר לאחותה להתייבם.
<h3> טז</h3>
<b>שֶׁהֲרֵי אֵין נִשּׂוּאֵי אֶחָד מִשְּׁנֵיהֶם נִשּׂוּאִין גְּמוּרִים</b>. ראה הלכות אישות ד,ט.
<h3> יז</h3>
<b>אֲסוּרָה לְעוֹלָם</b>. שאין לזיקת הייבום שלה מוצא.
<b>שֶׁאֵינוֹ יָכוֹל לִכְנֹס מִפְּנֵי אֲחוֹתָהּ</b>. משום שהיא אחות גרושתו.
<b>וְלֹא יַחֲלֹץ מִפְּנֵי שֶׁהוּא חֵרֵשׁ</b>. ואין הוא יכול לחלוץ (לעיל ד,יג).
<h3> יח</h3>
<b>וְהֵן אֵינָן בְּנֵי חִיּוּב</b>. מפני שחרש, שוטה וקטן אינם חייבים במצוות.
<b>כְּקָטָן אוֹכֵל נְבֵלוֹת שֶׁאֵין בֵּית דִּין מְצֻוִּין לְהַפְרִישׁוֹ</b>. שבית הדין אינם מחויבים למנוע ממנו לעבור על איסור (ראה הלכות מאכלות אסורות יז,כז), והוא הדין בחרש. ולפיכך היו יכולים להישאר נשואים על אף שיש בדבר איסור.
<b>אִם תֵּשֵׁב אִשְׁתּוֹ עִמּוֹ וכו'</b>. אם יישאר החרש עם אשתו, עלולים לחשוב שנישואיה גמורים, ולכן דחו את זיקת אחותה. ומשום כך יחשבו שהאחות מותרת להינשא לאחרים בלא ייבום וחליצה. ומכיוון שהוא מגרשה, יהיה ברור שנישואיה לא היו גמורים, ושאחותה אסורה לעולם.
<h3> יט</h3>
<b>וְאֶת אֵשֶׁת אָחִיו בַּחֲלִיצָה</b>. אך לא יכול לייבמה (כלעיל הי"ז).
<h3> כ</h3>
<b>אִם נִשּׂוּאֵי הָעֶרְוָה נִשּׂוּאִין</b>. שמתייחסים לנישואי החרש כנישואין גמורים.
<b>הֲרֵי הַשְּׁנִיָּה צָרָתָהּ וּפְטוּרָה</b>. ככל צרת ערווה (לעיל ו,יד).
<b>וְאִם אֵין נִשּׂוּאֵי הָעֶרְוָה נִשּׂוּאִין</b>. שאין בהם די תוקף לעניין ייבום, אז גם בנישואי הצרה אין תוקף, ואינה חייבת בייבום.
<h3> כב</h3>
<b>עִנְיַן הַדְּבָרִים</b>. כוונת הדברים.
<b>עֶרְוָה עִם הָאַחֶרֶת</b>. שאסור לשאת אותה לאישה, אם נשא את קרובתה.
<h2>פרק ח</h2>
<h3> א</h3>
<b>וְאֵין יָדוּעַ אֵי זוֹ מֵהֶן קִדֵּשׁ</b>. כגון שנשכח הדבר, או שמראש לא נתברר מי מביניהן היא המקודשת (ראה הלכות אישות ט,ג).
<b>וְהַשֵּׁנִי מְיַבֵּם לַשְּׁנִיָּה עַל כָּל פָּנִים</b>. שמכל צד הדבר מותר.
<b>אִשָּׁה מִשְּׁאָר הַנָּשִׁים</b>. שלא היה לו קשר משפחתי אליה.
<b>וְנִמְצָא שֶׁנָּשָׂא קְרוֹבַת זְקוּקָתוֹ</b>. שאסורה עליו כקרובת אשתו.
<b>אֵין מוֹצִיאִין מִיָּדָם</b>. אף אם נשא הראשון את קרובת זקוקתו באיסור, הרי כשבא אחיו על אחותה, פקעה הזיקה ביניהם וכבר אינה קרובת זקוקתו.
<h3> ב</h3>
<b>זֶה חוֹלֵץ לִשְׁתֵּיהֶן וְזֶה חוֹלֵץ לִשְׁתֵּיהֶן</b>. ואין אחד מהם יכול לייבם, שמא יבוא על אחות זקוקתו.
<b>הַיְחִידִי חוֹלֵץ לִשְׁתֵּיהֶן בַּתְּחִלָּה</b>. כדי לנתק את זיקתן לאחיו.
<b>וְהַשֵּׁנִי מְיַבֵּם</b>. את השנייה, שאחותה כבר אינה זקוקה לו, אחר שחלץ לה אחיו.
<b>מִדִּבְרֵי סוֹפְרִים וכו'</b>. מדברי חכמים, מפני שהיא כגרושה, ולא גזרו על ספק חלוצה (הלכות איסורי ביאה יז,ז).
<h3> ג</h3>
<b>קָדְמוּ שְׁנֵי אַחִים</b>. של אחד המתים.
<b>לֹא יְיַבְּמוּ שְׁנֵי הָאַחִים הָאֲחֵרִים</b>. שלא יישאו את קרובת זקוקתם.
<h3> ד</h3>
<b>בְּמַחֲבוֹאָה</b>. מקום מסתור.
<b>וְנִתְעָרְבוּ שְׁנֵי הַיְלָדִים</b>. ולא ניתן לדעת מיהו בנה של מי.
<b>וְהִגְדִּילוּ הַתַּעֲרֹבֶת וכו'</b>. גדלו הילדים שנתערבו אלו באלו, ונשאו הם נשים.
<b>סָפֵק שֶׁהִיא אֵשֶׁת אֲחִי אָבִיו</b>. שהיא אסורה על בני הכלה לעולם, אף על פי שבני הזקנה חלצו לה (הלכות איסורי ביאה ב,א).
<b>וְאִם הִיא אֵשֶׁת בֶּן אָחִיו</b>. שמותר לו לשאת אותה לאישה (שם הי"ד).
<h3> ה</h3>
<b>הַבָּנִים הַיְדוּעִין</b>. הבנים האחרים, ולא אלו שנתערבו אלו באלו.
<h3> ו</h3>
<b>מִי שֶׁלֹּא שָׁהָת אַחַר בַּעְלָהּ שְׁלֹשָׁה חֳדָשִׁים</b>. שלא המתינה שלושה חודשים לפני נישואיה, כדי להבחין אם היא מעוברת מבעלה הקודם (הלכות גירושין יא,יח; לעיל א,יט).
<b>וְהָיוּ לָהּ בָּנִים</b>. אחרים.
<b>אֲסוּרָה עַל הָאָדָם לְעוֹלָם</b>. ואין בה מצוות ייבום (לעיל א,ז).
<b>וְכֵן זֶה הַבֵּן הַסָּפֵק</b>. אם ימות אחד מאחיו של הבן המסופק.
<h3> ז</h3>
<b>הֲרֵי אֵין בֵּינֵיהֶן אַחֲוָה כְּלָל</b>. שהרי אינו אחיו לא מאב ולא מאם.
<b>לְפִיכָךְ מֻתָּר לוֹ לִשָּׂא אֶת אִשְׁתּוֹ</b>. וכגון שלא היו לו אחים ודאיים אחרים, שאם כן, היא זקוקה להם, ואסור לה להינשא לזר בלי לחלוץ לאחד מהם.
<h3> ט</h3>
<b>וְאַחַר כָּךְ בָּא הַבַּעַל הָרִאשׁוֹן</b>. והדין הוא שצריכה להתגרש משניהם (ראה הלכות גירושין י,ה).
<b>חוֹלְצִין וְלֹא מְיַבְּמִין</b>. שזה וזה אסורים לשאתה.
<h3> יא</h3>
<b>וְהָאֶחָד מִן הָאַרְבָּעָה זֶה שֶׁנָּשָׂא הָרִאשׁוֹנָה</b>. יהיה בכלל החולצים כדי לאפשר לכל אחד מן האחים לייבם (מ"מ).
<h3> יב</h3>
<b>בְּעִקָּרִים</b>. כללים.
<b>וְכָל שֶׁנֶּחְלְצָה חֲלִיצָה מְעֻלָּה אוֹ נִבְעֲלָה בְּעִילָה כְּשֵׁרָה</b>. ראה לעיל ה,ט-י.
