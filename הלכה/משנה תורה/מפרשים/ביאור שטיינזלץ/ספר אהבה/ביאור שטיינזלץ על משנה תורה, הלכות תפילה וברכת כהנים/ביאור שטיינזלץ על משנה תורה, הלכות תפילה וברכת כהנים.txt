<h1>ביאור שטיינזלץ על משנה תורה, הלכות תפילה וברכת כהנים</h1>
<h2>פרק א</h2>
<h3> א</h3>
<b>מִפִּי הַשְּׁמוּעָה אָמְרוּ</b>. מסורת חכמים בפרשנות המקראות.
<b>שֶׁעֲבוֹדָה זוֹ</b>. שנצטווינו בה בפסוק זה.
<b>וְנֶאֱמַר וּלְעָבְדוֹ בְּכָל<br>            לְבַבְכֶם</b>. ומפסוק זה למדו שמדובר בעבודה שבלב.
<b>עֲבוֹדָה שֶׁבַּלֵּב</b>. שכוונת<br>            הלב היא עיקרה.
<b>מִנְיַן הַתְּפִלּוֹת</b>. מספר התפילות שמתפללים ביום (יבואר לקמן<br>            הל' ה-ח).
<b>מִשְׁנֵה הַתְּפִלָּה</b>. נוסח התפילה (ראה לקמן הל' ג-ד).
<b>זְמַן קָבוּעַ</b>. במהלך היום.
<h3> ב</h3>
<b>שֶׁהִיא מִצְוַת עֲשֵׂה שֶׁלֹּא הַזְּמַן גְּרָמָהּ</b>. אינה תלויה<br>            בזמן אלא חובה קבועה, ונשים ועבדים פטורים רק מהמצוות שהזמן גרמן (הלכות עבודה זרה יב,ג,<br>            וראה גם לקמן ו,י).
<b>חִיּוּב מִצְוָה זוֹ כָּךְ הוּא</b>. זוהי דרך התפילה המחויבת מן<br>            התורה.
<h3> ג</h3>
<b>אִם הָיָה רָגִיל</b>. שהוא מסוגל לחבר תפילות ולהאריך בהן.
<b>עֲרַל<br>            שְׂפָתַיִם</b>. שאין לו כישרון דיבור ומליצה.
<b>וְהַכֹּל הָיוּ מִתְפַּלְּלִים<br>                נֹכַח הַמִּקְדָּשׁ</b>. פונים לכיוון בית המקדש (ראה לקמן ה,א, ה,ג).
<b>בְּכָל<br>            מָקוֹם שֶׁיִּהְיֶה</b>. המתפלל, בין בארץ ובין מחוצה לה.
<h3> ד</h3>
<b>בִּימֵי נְבוּכַדְנֶצַּר הָרָשָׁע</b>. שהחריב את בית המקדש הראשון,<br>            והגלה את תושבי יהודה לבבל.
<b>נִתְעָרְבוּ בְּפָרַס וְיָוָן וּשְׁאָר הָאֻמּוֹת</b>. בתקופת<br>            שיבת ציון ואילך, אשר בה שלטו האומות הללו על ישראל.
<b>אֶלָּא בְּשִׁבּוּשׁ</b>. של<br>            תערובת שפות שונות.
<b>וּבְנֵיהֶם חֲצִי מְדַבֵּר אַשְׁדּוֹדִית</b>. נאמר על בני<br>            דורו של נחמיה, אשר התערבו בגויים.
<b>וְאֵינָם מַכִּירִים לְדַבֵּר יְהוּדִית<br>            וְכִלְשׁוֹן עַם וָעָם</b>. שלא דיברו בלשון הקודש כתקנה, ולא בשפות אחרות בשלמות.
<b>תִּקְצַר לְשׁוֹנוֹ</b>. לא היה מסוגל לבטא את כוונתו כראוי.
<b>עֶזְרָא<br>            וּבֵית דִּינוֹ</b>. בראשית ימי בית המקדש השני.
<b>שְׁמוֹנֶה עֶשְׂרֵה בְּרָכוֹת עַל<br>            הַסֵּדֶר</b>. סדר קבוע של שמונה עשרה ברכות, שתיאמרנה בכל התפילות.
<b>שֶׁהֵן כְּמוֹ אָבוֹת לְכָל חֶפְצֵי אִישׁ וָאִישׁ וּלְצָרְכֵי הַצִּבּוּר<br>            כֻּלָּם</b>. העניינים המרכזיים הנוגעים לצרכים האישיים והציבוריים.
<b>עֲרוּכוֹת</b>. מסודרות.
<b>כָּל הַבְּרָכוֹת וְהַתְּפִלּוֹת</b>. שלכולן יהיה נוסח קבוע (ראה הלכות<br>            ברכות א,ה).
<h3> ה</h3>
<b>שְׁתֵּי תְּפִלּוֹת בְּכָל יוֹם כְּנֶגֶד שְׁנֵי תְּמִידִין</b>. תמיד של שחר ושל בין הערביים (הלכות תמידין ומוספין א,א).
<b>וְכָל יוֹם שֶׁיֵּשׁ בּוֹ<br>            קָרְבַּן מוּסָף</b>. שבתות (שם ד,ט), ראשי חודשים ומועדים (שם פרקים ז-י).
<h3> ו</h3>
<b>מִתְאַכְּלִין כָּל הַלַּיְלָה</b>. אפשר להעלותם ולהקטירם במשך כל<br>            הלילה, והם נשרפים על המזבח עד הבוקר (הלכות מעשה הקרבנות ד,ב-ג, ו,ג, הלכות תמידין ומוספין<br>            א,ו).
<b>כָּעִנְיָן שֶׁנֶּאֱמַר עֶרֶב וָבֹקֶר וְצָהֳרַיִם אָשִׂיחָה וְאֶהֱמֶה</b>. שאף<br>            בפסוק זה נזכרה תפילה בשלושת הזמנים הללו.
<b>וְאֵין תְּפִלַּת עַרְבִית חוֹבָה</b>. משום<br>            שלא נתקנה כנגד קרבן (להשלכות דין זה ראה לקמן ג,ו-ז; ו,ז; ט,ט; י,ו).
<b>וְקִבְּלוּהָ<br>            עֲלֵיהֶם כִּתְפִלַּת חוֹבָה</b>. כאחת מן התפילות שמחויבים בהן.
<h3> ז</h3>
<b>בְּיוֹם הַתַּעֲנִית בִּלְבַד</b>. ביום הכיפורים וכן בתעניות ציבור<br>            מיוחדות (לקמן יד,א-ב, הלכות תעניות ד,יח).
<b>נִנְעֲלוּ שַׁעֲרֵי הַשָּׁמַיִם בְּעַד<br>            הַשֶּׁמֶשׁ וְנִסְתְּרָה</b>. השמש שקעה.
<h3> ט</h3>
<b>כְּמוֹ מַקְרִיב נְדָבוֹת</b>. שאדם רשאי להביא קרבן נדבה (ראה<br>            הלכות מעשה הקרבנות יד,א).
<b>צָרִיךְ שֶׁיְּחַדֵּשׁ דָּבָר בַּתְּפִלָּה</b>. שיוסיף<br>            על הנוסח הקבוע בקשות משלו.
<b>מֵעֵין הַבְּרָכָה</b>. לפי נושא הברכה.
<b>כְּדֵי<br>            לְהוֹדִיעַ שֶׁהִיא נְדָבָה לֹא חוֹבָה</b>. שיהיה בתפילה זו סימן שלא נעשתה בגדר חובה.
<b>וְשָׁלֹשׁ<br>            רִאשׁוֹנוֹת וְשָׁלֹשׁ אַחֲרוֹנוֹת</b>. שאינן ברכות של בקשה, אלא של שבח והודיה (לעיל<br>            ה"ד; וראה לקמן ו,ג).
<h3> י</h3>
<b>לְפִי שֶׁאֵין הַצִּבּוּר מְבִיאִין קָרְבַּן נְדָבָה</b>. שאין<br>            הציבור מתנדבים קרבנות.
<b>לְפִי שֶׁאֵין מִתְנַדְּבִין קָרְבַּן מוּסָף</b>. שהוא חובת הציבור,<br>            ואין היחיד מביא כמותו.
<b>לְפִי שֶׁאֵין מַקְרִיבִין בָּהֶן נְדָבָה</b>. שרק חובות<br>            דוחות שבת ויום טוב (הלכות חגיגה א,ח).
<h2>פרק ב</h2>
<h3> א</h3>
<b>בִּימֵי רַבָּן גַּמְלִיאֵל</b>. אחרי חורבן הבית השני.
<b>הַמִּינִים</b>. יהודים שכפרו בעיקרי התורה (ראה הלכות תשובה ג,ז).
<b>מְצֵרִין<br>            לְיִשְׂרָאֵל וּמְסִיתִים אוֹתָם לָשׁוּב מֵאַחֲרֵי יי</b>. מציקים לשאר ישראל ומנסים<br>            להסיתם לעזוב את האמונה בה'.
<b>שֶׁרָאָה שֶׁזּוֹ גְּדוֹלָה מִכָּל צָרְכֵי בְּנֵי<br>            אָדָם</b>. הצרה שגורמים המינים, ולפיכך הצורך לאבדם הוא חשוב והכרחי ביותר.
<b>וְקָבַע אוֹתָהּ בַּתְּפִלָּה כְּדֵי שֶׁתְּהֵא עֲרוּכָה בְּפִי הַכֹּל</b>. כשאר<br>            הנושאים החשובים, שנקבעו בתפילה (לעיל א,ד).
<b>תְּשַׁע עֶשְׂרֵה בְּרָכוֹת</b>. שמונה עשרה שנזכרו לעיל (א,ד), ותוספת ברכה אחת לאיבוד המינים.
<h3> ב</h3>
<b>מִשָּׁלֹשׁ תְּפִלּוֹת שֶׁבְּכָל יוֹם</b>. התפילות הקבועות בכל<br>            יום: שחרית, מנחה וערבית.
<b>בְּשֶׁמָּצָא דַּעְתּוֹ מְכֻוֶּנֶת<br>                וּלְשׁוֹנוֹ תְּמַהֵר לִקְרוֹת</b>. שיש לו פנאי להתרכז, וכן מורגל להתפלל את התפילה<br>            כולה כסדר.
<b>טָרוּד</b>. ואינו יכול לכוון במשך תפילה ארוכה.
<b>וְדָחוּק</b>. ואין<br>            לו די זמן לתפילה ארוכה.
<b>אוֹ שֶׁקָּצְרָה לְשׁוֹנוֹ</b>. אינו רגיל בתפילה ונוסחה אינו שגור על<br>            פיו.
<b>מֵעֵין כָּל הָאֶמְצָעִיּוֹת</b>. הכוללת את כל הבקשות שנזכרות בברכות<br>            האמצעיות, לפי סדרן.
<h3> ג</h3>
<b>הֲבִינֵנוּ</b>. תן לנו בינה.
<b>וּמוֹל אֶת לְבָבֵנוּ</b>. סייע<br>            לנו לחזור בתשובה.
<b>לְסוֹלֵחַ הֱיֵה לָנוּ</b>. סלח לנו על חטאינו
<b>לִהְיוֹת<br>            גְּאוּלִים</b>. גאל אותנו.
<b>רַחֲקֵנוּ מִמַּכְאוֹב</b>. רפא את חוליינו.
<b>וְדַשְּׁנֵנוּ וְשַׁכְּנֵנוּ בִּנְאוֹת אַרְצֶךָ</b>. השביענו מטובה של ארץ ישראל.
<b>וּנְפוֹצִים מֵאַרְבַּע תְּקַבֵּץ</b>. את הפזורים בארבע קצות העולם תאסוף יחד.
<b>וְהַתּוֹעִים בְּדַעְתְּךָ יִשָּׁפֵטוּ</b>. העוברים על דבריך יישפטו.
<b>תָּנִיף<br>            יָדֶךָ</b>. תעניש.
<b>וּבְתִקּוּן הֵיכָלֶךָ</b>. בניין בית המקדש.
<b>וּבְהַצְמָחַת קֶרֶן... וּבַעֲרִיכַת נֵר</b>. חזרת מלכות בית דוד.
<h3> ד</h3>
<b>בַּמֶּה דְּבָרִים אֲמוּרִים</b>. שאפשר להסתפק בברכה אחת מעין כל<br>            הברכות האמצעיות.
<b>שְׁאֵלָה בְּבִרְכַּת הַשָּׁנִים</b>. לבקש על הגשם (כדלקמן<br>            הט"ז), ואין בקשה זו נמצאת בנוסח ברכת 'הביננו'.
<b>מִפְּנֵי שֶׁצָּרִיךְ<br>            לוֹמַר הַבְדָּלָה בְּחוֹנֵן הַדַּעַת</b>. תוספת מיוחדת לזמנים אלו (לקמן הי"ב),<br>            שאף היא אינה נמצאת בנוסח ברכת 'הביננו'.
<h3> ה</h3>
<b>וּבְרָכָה אֶמְצָעִית מֵעֵין אוֹתוֹ הַיּוֹם</b>. העוסקת בקדושת<br>            היום. והיא מחליפה את הברכות האמצעיות שאומרים בכל יום (ראה לקמן י,ז).
<h3> ו</h3>
<b>בַּמֶּה דְּבָרִים אֲמוּרִים</b>. שתפילות ראש השנה הן בנות שבע<br>            ברכות, כשאר המועדים.
<b>וְשָׁלֹשׁ אֶמְצָעִיּוֹת</b>. ובמהלכן שומעים הציבור תקיעת<br>            שופר (הלכות שופר ג,ז; לפירוט דיני הברכות הללו ראה שם ג,ח-ט).
<b>רִאשׁוֹנָה מִן<br>            הָאֶמְצָעִיּוֹת עִנְיָנָהּ מַלְכֻיּוֹת</b>. מלכות ה' בעולם. ובברכה זו מזכיר את<br>            קדושת היום (ראה סדר התפילות, נ).
<b>שְׁנִיָּה זִכְרוֹנוֹת</b>. ה' זוכר את כל<br>            מעשה העולם, ואת עקדת יצחק ובריתו עם האבות.
<b>שְׁלִישִׁית שׁוֹפָרוֹת</b>. המלכת<br>            ה' בשופר, והתגלותו בקול זה.
<h3> ז</h3>
<b>מֵחָמֵשׁ תְּפִלּוֹת</b>. שמוסיפים ביום זה תפילת מוסף ונעילה (לעיל<br>            א,ח).
<h3> ח</h3>
<b>אֶלָּא בִּזְמַן שֶׁהַיּוֹבֵל<br>            נוֹהֵג</b>. כאשר כל ישראל יושבים על אדמתם, ומחולקים לשבטים כתקנם. ומעת שהחלו מקצת<br>            השבטים לגלות בטלו היובלות (הלכות שמיטה ויובל י,ח).
<b>בְּיוֹם צוֹם שֶׁל כָּל שָׁנָה</b>. ביום הכיפורים של שנים רגילות.
<b>יוֹם צוֹם שֶׁל שְׁנַת יוֹבֵל</b>. השנה החמישים, ובה חוזרות הקרקעות שנמכרו ומשתחררים<br>            העבדים העבריים (ראה הלכות שמיטה ויובל פרק י). וביום הכיפורים של שנת היובל יש מצוות תקיעה<br>            בשופר, כמו בראש השנה (שם י,י, הלכות שופר א,א, ג,א).
<h3> ט</h3>
<b>אֲדֹנָי שְׂפָתַי תִּפְתָּח וכו'</b>. שהוא פסוק של בקשה לסיוע<br>            בתפילה.
<b>יִהְיוּ לְרָצוֹן אִמְרֵי פִי וכו'</b>. פסוק של בקשה לקבלת התפילה.
<b>צוֹעֵד<br>            לְאַחֲרָיו</b>. שכך היא דרך פרידה של יראה (ראה הלכות בית הבחירה ז,ד; לפירוט נוסף ראה<br>            לקמן ה,י).
<h3> י</h3>
<b>כִּשְׁאָר הַיָּמִים</b>. כבימי חול רגילים.
<b>בַּעֲבוֹדָה</b>. ברכת<br>            בקשה לקבלת קרבנות ישראל לרצון, והשבת עבודת המקדש למקומה, והיא הראשונה משלוש האחרונות.
<b>יַעֲלֶה<br>            וְיָבֹא</b>. תפילה למועדים, שהיא בקשה להיזכר לפני ה' בימים אלו.
<b>כְּמוֹ<br>            שֶׁמִּתְפַּלֵּל בְּיוֹם טוֹב</b>. שבע ברכות, וחותם באמצעית 'מקדש ישראל<br>            והזמנים' (לעיל ה"ה).
<h3> יא</h3>
<b>מַתְחִיל בִּבְרָכָה אֶמְצָעִית בְּעִנְיַן שַׁבָּת וכו'</b>. בתחילת הברכה פותח בעניין השבת, וממשיך בעניין אותו היום, ושב לסיים בעניין שבת, ואחר כך<br>            חותם בשניהם (ראה סדר התפילות, מב).
<h3> יב</h3>
<b>וְיוֹם טוֹב שֶׁחָל לִהְיוֹת בְּאֶחָד בְּשַׁבָּת</b>. ביום ראשון,<br>            כך שליל יום טוב חל במוצאי שבת.
<b>בְּרָכָה רְבִיעִית</b>. את ברכת קדושת היום של<br>            יום טוב מתחיל בהבדלה בין קדושת שבת לקדושת יום טוב.
<b>מַבְדִּיל בְּאַתָּה חוֹנֵן</b>. אומר את נוסח ההבדלה בברכת הבקשה<br>            לדעת, היא הברכה הרביעית שבתפילה בימי החול.
<b>אַף עַל פִּי שֶׁהוּא מַבְדִּיל עַל<br>            הַכּוֹס</b>. שעליה אומר את ברכת ההבדלה, תיקנו חכמים להבדיל אף בתפילה (ראה הלכות שבת<br>            כט,ו).
<h3> יג</h3>
<b>בְּהוֹדָיָה</b>. ברכת הודאה לה' על החיים ועל הטובות שבכל<br>            יום, והיא האמצעית משלוש הברכות האחרונות.
<b>עַל הַנִּסִּים</b>. תוספת שיש בה הודאה<br>            על הנס שקרה באותו הזמן.
<b>מַזְכִּיר עַל הַנִּסִּים בְּמוּסָף</b>. שתיקנו תוספת זו<br>            בכל תפילות היום.
<h3> יד</h3>
<b>אֲפִלּוּ יָחִיד שֶׁהִתְעַנָּה</b>. שהיחיד שיש לו צרה, מתענה<br>            ומתפלל על צרתו (הלכות תעניות א,ט).
<b>מוֹסִיף בְּשׁוֹמֵעַ תְּפִלָּה<br>            עֲנֵנוּ וכו'</b>. בברכה השש עשרה (האחרונה מן האמצעיות), שהיא תפילה לקבלת תפילות<br>            ישראל, מוסיף בקשה שה' יעננו ביום התענית.
<b>וּשְׁלִיחַ צִבּוּר אוֹמְרָהּ</b>. כאשר חוזר על התפילה בקול (לקמן ט,ג).
<b>בְּרָכָה בִּפְנֵי עַצְמָהּ בֵּין גּוֹאֵל<br>            לְרוֹפֵא</b>. כברכה נפרדת בעלת חתימה, ומיקומה בין הברכה השביעית לשמינית.
<b>מוֹסִיפִין<br>            בְּבוֹנֵה יְרוּשָׁלַיִם רַחֵם יי אֱלֹהֵינוּ עָלֵינוּ וכו'</b>. בברכה הארבע עשרה<br>            שעוסקת בבניין ירושלים, מוסיפים ומזכירים את האבל על ירושלים, ובקשת רחמים עליה (לנוסח המלא<br>            ראה סדר התפילות, כג).
<h3> טו</h3>
<b>יְמוֹת הַגְּשָׁמִים</b>. בחורף.
<b>מוֹרִיד הַגֶּשֶׁם</b>. שבח<br>            על הורדת הגשמים.
<b>וּבִימוֹת הַחַמָּה</b>. בקיץ.
<b>מוֹרִיד הַטָּל</b>. שבח<br>            על הורדת הטל.
<b>יוֹם טוֹב הָאַחֲרוֹן שֶׁל חַג</b>. של חג הסוכות, הוא 'שמיני<br>            עצרת'.
<h3> טז</h3>
<b>מִשִּׁבְעָה יָמִים בְּמַרְחֶשְׁוָן</b>. שהם שבועיים לאחר תחילת<br>            הזכרת הגשמים.
<b>שׁוֹאֲלִין אֶת הַגְּשָׁמִים בְּבִרְכַּת הַשָּׁנִים</b>. מוסיפים<br>            בקשה לגשמים, בברכה התשיעית.
<b>כָּל זְמַן שֶׁמַזְכִּיר הַגֶּשֶׁם</b>. עד חג הפסח.
<b>אֲבָל<br>            בְּשִׁנְעָר וּבְסוּרְיָא וכו'</b>. שעונת הגשמים מתחילה בהם מאוחר יותר.
<b>בְּיוֹם<br>            שִׁשִּׁים אַחַר תְּקוּפַת תִּשְׁרֵי</b>. שישים יום אחרי זמן שוויון היום והלילה.
<h3> יז</h3>
<b>צְרִיכִין לִגְשָׁמִים בִּימוֹת הַחַמָּה</b>. שעונת הגשמים אצלם<br>            היא בזמן הקיץ, ובו אין שואלים גשמים.
<b>בָּעֵת שֶׁהֵן צְרִיכִין לָהֶן</b>. בעונה<br>            שבה יש להם צורך בגשמים.
<b>בְּשׁוֹמֵעַ תְּפִלָּה</b>. כבקשת צרכי יחיד, ולא בברכת<br>            השנים.
<b>וּמְקוֹמוֹת שֶׁהֵן עוֹשִׂין יוֹם טוֹב שְׁנֵי יָמִים</b>. דהיינו בחוץ<br>            לארץ (ראה הלכות יום טוב א,כא, הלכות קידוש החדש ג,יא-יב, ה,ד-ו).
<h3> יח</h3>
<b>בִּבְרָכָה שְׁלִישִׁית</b>. שנושאה הוא קדושת השם.
<b>הַמֶּלֶךְ<br>            הַקָּדוֹשׁ... הַמֶּלֶךְ הַמִּשְׁפָּט</b>. משום שבימים הללו מתגלה מלכותו לשפוט את<br>            העולם (ראה גם לקמן י,יג).
<h3> יט</h3>
<b>יֵשׁ מְקוֹמוֹת שֶׁנָּהֲגוּ בַּעֲשֶׂרֶת יָמִים אֵלּוּ לְהוֹסִיף</b>. לנוסחן המלא של הוספות אלו ראה סדר התפילות, מז-מח.
<b>מִנְהָג פָּשׁוּט</b>. שהתפשט<br>            בציבור.
<h2>פרק ג</h2>
<h3> א</h3>
<b>מִצְוָתָהּ שֶׁיַּתְחִיל לְהִתְפַּלֵּל עִם הָנֵץ הַחַמָּה</b>. שראוי<br>            להתפלל עם תחילתו של היום (וראה הלכות קריאת שמע א,יא, ולקמן ז,יז).
<b>וּזְמַנָּהּ עַד<br>            סוֹף שָׁעָה רְבִיעִית שֶׁהוּא שְׁלִישׁ הַיּוֹם</b>. ארבע 'שעות זמניות'<br>            מתחילת היום (שארכן משתנה לפי משך היום). ולמדו זמן זה מתמיד של שחר, שפעם אחת נתאחרה<br>            הקרבתו עד שעה זו (הלכות תמידין ומוספין א,ב).
<b>עַד חֲצוֹת הַיּוֹם</b>. שהוא עדיין<br>            בכלל השחר.
<b>יָצָא יְדֵי חוֹבַת תְּפִלָּה</b>. שמן התורה אין לתפילה זמן קבוע<br>            (לעיל א,א).
<h3> ב</h3>
<b>כְּבָר אָמַרְנוּ</b>. לעיל א,ה.
<b>בְּתֵשַׁע וּמֶחֱצָה</b>. תשע<br>            וחצי 'שעות זמניות' מתחילת היום (ולסוף זמנה ראה לקמן ה"ד).
<b>הַנִּקְרֵאת<br>            מִנְחָה קְטַנָּה</b>. משום שלא נשאר מן היום עוד זמן רב.
<b>שֶׁבְּעֶרֶב הַפֶּסַח<br>            שֶׁחָל לִהְיוֹת בְּעֶרֶב שַׁבָּת</b>. שבו הזמן דוחק, משום שצריך להספיק לצלות את<br>            הפסחים קודם השבת (הלכות תמידין ומוספין א,ה; וראה הלכות קרבן פסח א,ד, א,יח), ולפיכך<br>            הקדימו את הקרבת התמיד.
<b>מֵאַחַר שֵׁשׁ וּמֶחֱצָה</b>. שהוא חצי שעה זמנית אחרי<br>            חצות היום, שמאז ניכר שהחמה בצד מערב (ראה הלכות תמידין ומוספין א,ג).
<b>וּמִשֶּׁהִגִּיעַ<br>            זְמַן זֶה הִגִּיעַ זְמַן חִיּוּבָהּ</b>. ואסור להתחיל לעסוק בדברים שעלולים לבטלו<br>            מהתפילה (לקמן ו,ה).
<b>הַנִּקְרֵאת מִנְחָה גְּדוֹלָה</b>. משום שנותר מן היום עוד<br>            זמן רב.
<h3> ג</h3>
<b>לְהִתְפַּלֵּל גְּדוֹלָה וּקְטַנָּה</b>. את שתי התפילות גם יחד.
<b>וְהָאַחַת<br>            רְשׁוּת</b>. שאינה חובה
<b>,</b>. בדומה לתפילת ערבית (לעיל א,ו; וראה שם הפניות<br>            להשלכות של דין זה).
<b>דָּבָר שֶׁאֵינוֹ תָּדִיר בְּכָל יוֹם</b>. שרק בעתים חריגות<br>            בשנה מוקרב התמיד בזמן זה.
<h3> ד</h3>
<b>הָא לָמַדְתָּ</b>. הרי למדנו, לסיכום ההלכות הקודמות.
<b>עַד<br>            שֶׁיִּשָּׁאֵר מִן הַיּוֹם שָׁעָה וּרְבִיעַ</b>. שעה ורבע זמניות לפני השקיעה.
<b>וְיֵשׁ<br>            לוֹ לְהִתְפַּלֵּל אוֹתָהּ עַד שֶׁתִּשְׁקַע הַחַמָּה</b>. יכול לעשות כך, משום שתמיד של<br>            בין הערביים זמנו כל היום (הלכות תמידין ומוספין א,ג).
<h3> ה</h3>
<b>זְמַנָּהּ אַחַר תְּפִלַּת הַשַּׁחַר</b>. שהיו מקריבים את המוספים<br>            לאחר תמיד של שחר (ראה הלכות תמידין ומוספין א,ג).
<b>עַד שֶׁבַע שָׁעוֹת בַּיּוֹם</b>. שעה<br>            זמנית אחת אחר חצות היום.
<b>אַף עַל פִּי שֶׁפָּשַׁע</b>. שדחה את קיום המצווה<br>            (ללשון זו ראה הלכות קריאת שמע א,ט).
<b>מִפְּנֵי שֶׁזְּמַנָּהּ כָּל הַיּוֹם</b>. שכל<br>            היום כשר להקרבת המוספים (הלכות מעשה הקרבנות ד,ו).
<h3> ו</h3>
<b>אַף עַל פִּי שֶׁאֵינָהּ חוֹבָה</b>. שהיא תפילת רשות (לעיל א,ו),<br>            בכל זאת נקבע לה זמן.
<b>מִתְּחִלַּת הַלַּיְלָה עַד שֶׁיַּעֲלֶה עַמּוּד הַשַּׁחַר</b>. מצאת<br>            הכוכבים ועד להארת פני המזרח בשחר, שזמן זה מוגדר כלילה (ראה לעיל א,ו; וראה הלכות קריאת<br>            שמע א,ט).
<b>כְּדֵי שֶׁיַּשְׁלִים אוֹתָהּ סָמוּךְ לִשְׁקִיעַת הַחַמָּה</b>. שזוהי<br>            'נעילת שערי השמים' (לעיל א,ז).
<h3> ז</h3>
<b>בִּשְׁעַת הַדְּחָק</b>. כאשר הזמן מצומצם.
<b>אַחַר שֶׁעָלָה<br>            עַמּוּד הַשַּׁחַר יָצָא</b>. שאף זמן זה יכול להיחשב בגדר יום (לדוגמאות נוספות ראה<br>            הלכות קריאת שמע א,יב, הלכות מילה א,ח, הלכות פרה יא,א).
<b>וְיֵשׁ לוֹ</b>. רשאי<br>            ומותר לו.
<b>עַרְבִית שֶׁל לֵילֵי שַׁבָּת בְּעֶרֶב שַׁבָּת קֹדֶם שֶׁתִּשְׁקַע<br>            הַשֶּׁמֶשׁ וכו'</b>. להתפלל ערבית זמן מסוים לפני שקיעת השמש, אף שנוסח התפילה<br>            נועד ליום שלאחריו ולא לאותו היום (והשווה הלכות שבת כט,יא לעניין קידוש והבדלה).
<b>לְפִי<br>            שֶׁתְּפִלַּת עַרְבִית רְשׁוּת</b>. משום שאינה תפילת חובה בעיקרה (ראה לעיל א,ו).
<b>אֵין<br>            מְדַקְדְּקִין בִּזְמַנָּהּ</b>. אפשר להתפלל גם קודם הזמן.
<b>וּבִלְבַד שֶׁיִּקְרָא<br>            קְרִיַּת שְׁמַע בְּעוֹנָתָהּ</b>. אף שקרא קריאת שמע בברכותיה עם התפילה, צריך לקרוא<br>            שנית כשיגיע זמן קריאת שמע.
<h3> ח</h3>
<b>בְּמֵזִיד</b>. אם ביטל את התפילה בכוונה.
<b>אֵין לוֹ תַּקָּנָה<br>            וְאֵינוֹ מְשַׁלֵּם</b>. שאינו יכול להשלים את מה שהחסיר.
<b>בְּשׁוֹגֵג אוֹ שֶׁהָיָה<br>            אָנוּס אוֹ טָרוּד</b>. שטעה או נאלץ לבטל את התפילה, או לא יכול היה לכוון את דעתו<br>            לתפילה (לקמן ד,טו-טז).
<b>מְשַׁלֵּם אוֹתָהּ תְּפִלָּה בִּזְמַן תְּפִלָּה הַסְּמוּכָה<br>            לָהּ</b>. יכול להתפלל עם התפילה שלאחריה, תפילה שתהא תשלומים למה שהחסיר.
<b>וּמַקְדִּים<br>            תְּפִלָּה אַחֲרוֹנָה</b>. מתפלל בתחילה את התפילה שהיא חובת אותו הזמן (למשמעות הקדמה<br>            זו ראה לקמן י,טו).
<h3> ט</h3>
<b>עַד שֶׁעָבַר חֲצִי הַיּוֹם</b>. שעד אז רשאי להתפלל שחרית (לעיל<br>            ה"א).
<b>עַד שֶׁשָּׁקְעָה הַשֶּׁמֶשׁ</b>. שהיא סוף זמנה (לעיל ה"ד).
<b>עַד<br>            שֶׁעָלָה עַמּוּד הַשַּׁחַר</b>. שהוא סוף זמנה (לעיל ה"ו).
<h3> י</h3>
<b>אֵינוֹ מְשַׁלֵּם אֶלָּא הָאַחֲרוֹנָה בִּלְבַד</b>. את האחרונה שלא<br>            התפלל, ולא את זו שלפניה.
<b>שֶׁכְּבָר עָבַר יוֹמָהּ</b>. זמן תשלומיה, שהוא בתפילת<br>            מנחה.
<h3> יא</h3>
<b>שֶׁל מִנְחָה וְשֶׁל מוּסָפִין</b>. שלא התפלל מוסף עד שהגיע זמן<br>            מנחה.
<b>מִתְפַּלֵּל שֶׁל מִנְחָה וְאַחַר כָּךְ שֶׁל מוּסָפִין</b>. שהכלל הוא<br>            שהמצווה התדירה והמצויה קודמת לזו שאינה תדירה (הלכות תמידין ומוספין ט,ב).
<b>כְּדֵי<br>            שֶׁלֹּא יִטְעוּ</b>. שיחשבו שיש להתפלל מוסף אחר מנחה בכל מקרה.
<h2>פרק ד</h2>
<h3> א</h3>
<b>מְעַכְּבִין אֶת הַתְּפִלָּה</b>. שבלעדיהם אין להתפלל.
<b>אַף<br>            עַל פִּי שֶׁהִגִּיעַ זְמַנָּהּ</b>. שהזמן אף הוא מן המעכבים (לעיל ג,ז).
<b>טָהֳרַת<br>            הַיָּדַיִם</b>. יתבאר לקמן הל' ב-ג.
<b>וְכִסּוּי הָעֶרְוָה</b>. יתבאר לקמן<br>            ה"ז.
<b>וְטָהֳרַת מְקוֹם הַתְּפִלָּה</b>. יתבאר לקמן הל' ח-ט.
<b>וּדְבָרִים הַחוֹפְזִים אוֹתוֹ</b>. הסרת הדברים הטורדים את דעתו, יתבאר לקמן הל'<br>            י-יד.
<b>וְכַוָּנַת הַלֵּב</b>. יתבאר לקמן הל' טו-כ.
<h3> ב</h3>
<b>רוֹחֵץ יָדָיו בַּמַּיִם עַד הַפֶּרֶק</b>. עד פרק כף היד, ומברך<br>            'אשר קידשנו... על נטילת ידיים' (לקמן ז,ד, הלכות ברכות ו,ב).
<b>אִם הָיָה<br>            בֵּינוֹ וּבֵין הַמַּיִם אַרְבַּעַת מִילִין וכו'</b>. אם היה צריך ללכת מרחק של<br>            כארבעה קילומטר בכדי להגיע אל המים.
<b>מְקַנֵּחַ יָדָיו בִּצְרוֹר</b>. מנקה אותן<br>            באבנים (ראה הלכות קריאת שמע ג,א).
<h3> ג</h3>
<b>בַּמֶּה דְּבָרִים אֲמוּרִים לְפָנָיו</b>. שהוא מהלך בדרך, והמים<br>            מצויים בכיוון היעד, במרחק של עד ארבעה מילין.
<b>בַּמֶּה דְּבָרִים אֲמוּרִים שֶׁאֵינוֹ<br>            מְטַהֵר לַתְּפִלָּה אֶלָּא יָדָיו בִּלְבַד</b>. באילו מקרים די בנטילת הידיים בלבד<br>            לקראת התפילה.
<b>בְּשַׁחֲרִית רוֹחֵץ פָּנָיו יָדָיו וְרַגְלָיו</b>. לנקות גופו כהכנה<br>            לתפילה (ראה עוד לקמן ה"ו, ז,ד).
<h3> ד</h3>
<b>רוֹחֲצִין יְדֵיהֶן בִּלְבַד... אַף עַל פִּי וכו'</b>. ואינם<br>            צריכים להיטהר בטבילה, שאין הטומאה מעכבת את התפילה כלל, אף אם קיימת האפשרות להיטהר ממנה<br>            ולהתפלל בטהרה (ראה גם הלכות ברכות א,ט).
<b>וּכְבָר בֵּאַרְנוּ</b>. הלכות קריאת שמע<br>            ד,ח.
<b>וְלֹא מִפְּנֵי טֻמְאָה וְטָהֳרָה נָגְעוּ בָּהּ</b>. לא קבעו טבילה זו משום<br>            טהרה, שהרי "אין דברי תורה מקבלים טומאה" (שם).
<b>שֶׁלֹּא יִהְיוּ<br>                תַּלְמִידֵי חֲכָמִים מְצוּיִין אֵצֶל נְשׁוֹתֵיהֶן כְּתַרְנְגֹלִין</b>. שיימנעו<br>            מריבוי התשמיש, אם יצטרכו לטבול בכל פעם לפני התפילה (ראה הלכות דעות ה,ד, הלכות איסורי<br>            ביאה כא,יא). [הערה: בפה"מ מנקד הרמב"ם את המילה כְּתַרְנֹגְלִין.]
<b>וְהוֹצִיאוּהוּ<br>            מִכְּלַל הַטְּמֵאִים</b>. קבעו לבעל קרי דין מיוחד, ולא כשאר הטמאים.
<h3> ה</h3>
<b>בִּזְמַן תַּקָּנָה זוֹ</b>. לפני שבטלה.
<b>זָב שֶׁרָאָה קֶרִי<br>            וְנִדָּה שֶׁפָּלְטָה שִׁכְבַת זֶרַע וְהַמְשַׁמֶּשֶׁת שֶׁרָאָת נִדָּה</b>. שהם טמאים<br>            בטומאת זיבה או נידה, ונטמאו גם בקרי.
<b>וּכְבָר בָּטְלָה גַּם תַּקָּנָה זוֹ שֶׁל<br>            תְּפִלָּה</b>. בנוסף לתקנה של הטבילה לפני לימוד תורה.
<b>שֶׁלֹּא פָּשְׁטָה בְּכָל<br>            יִשְׂרָאֵל וְלֹא הָיָה כֹּחַ בַּצִּבּוּר לַעֲמֹד בָּהּ</b>. וכל תקנה שלא פשטה ברוב<br>            הקהל, הרי היא בטלה (הלכות ממרים ב,ו).
<h3> ו</h3>
<b>פָּשׁוּט</b>. נפוץ.
<b>בִּסְפָרַד וּבְשִׁנְעָר</b>. ספרד<br>            ובבל, הארצות שהיו נתונות תחת שלטון האסלאם.
<b>רוֹחֵץ כָּל בְּשָׂרוֹ בַּמַּיִם</b>. שלא<br>            בדרך טבילה.
<b>מִשּׁוּם הִכּוֹן לִקְרַאת אֱלֹהֶיךָ יִשְׂרָאֵל</b>. כהכנה של נקיות<br>            לכבוד התפילה.
<b>פָּטוּר מִן הָרְחִיצָה וְאֵין בָּזֶה מִנְהָג</b>. שאין מחויבות<br>            מתוקף המנהג לרחוץ במקרים אלו.
<b>מְקַנְּחִין</b>. מנגבים את הלכלוך.
<h3> ז</h3>
<b>שֶׁכִּסָּה עֶרְוָתוֹ כְּדֶרֶךְ שֶׁמְּכַסֶּה לִקְרִיַּת שְׁמַע</b>. כמבואר<br>            בהלכות קריאת שמע ג,יז.
<b>עַד שֶׁיְּכַסֶּה אֶת לִבּוֹ</b>. שבתפילה הוא פונה בלשון<br>            נוכח אל ה', וצריך להתלבש בדרך המתאימה לכך.
<h3> ח</h3>
<b>לֹא יִתְפַּלֵּל בִּמְקוֹם הַטִּנֹּפֶת</b>. במקום שיש בו צואה או<br>            מי רגליים (הלכות קריאת שמע ג,ד).
<b>וְלֹא בַּמֶּרְחָץ וְלֹא בְּבֵית הַכִּסֵּא</b>. שהם<br>            מקומות מאוסים (שם ג,ב).
<b>וְלֹא בָּאַשְׁפָּה</b>. שהוא מוחזק כמקום הטינופת (שם<br>            ג,טו).
<b>עַד שֶׁיִּבְדְּקֶנּוּ</b>. שאין שם טינופת.
<b>וּכְשֵׁם<br>                שֶׁמַּרְחִיקִין וכו'</b>. כמבואר בהלכות קריאת שמע ג,ב, ג,ח-יג.
<h3> ט</h3>
<b>הוֹאִיל וְחָטָא... חוֹזֵר וּמִתְפַּלֵּל בְּמָקוֹם טָהוֹר</b>. שלא יצא<br>            ידי חובתו, הואיל ופשע בכך שהתפלל במקום שאינו בחזקת טהרה ולא בדקו (השווה הלכות קריאת שמע<br>            ג,טו).
<b>כְּנֶגְדּוֹ</b>. מולו.
<b>לְהַלֵּךְ לְפָנָיו כְּדֵי שֶׁיִּזְרְקֶנָּה<br>            לְאַחֲרָיו אַרְבַּע אַמּוֹת</b>. להתקדם ממקומו כך שהצואה תהיה מאחוריו.
<b>יְסַלְּקֶנָּה<br>            לַצְּדָדִין</b>. יעמוד כך שתהיה בצדו ולא מולו.
<b>יַפְסִיק</b>. את תפילתו.
<b>מֻרְיָס</b>. ציר של דגים.
<b>מִפְּנֵי<br>            שֶׁרֵיחוֹ רַע</b>. והמקום אינו ראוי לתפילה.
<h3> י</h3>
<b>הַחוֹפְזִין</b>. המטרידים.
<b>שֶׁאִם הָיָה צָרִיךְ לִנְקָבָיו<br>            לֹא יִתְפַּלֵּל</b>. שמפני שדחוק להתפנות דעתו מוסחת מהתפילה.
<b>תְּפִלָּתוֹ<br>            תּוֹעֵבָה</b>. שנחשב כמזוהם מצורך הנקבים.
<b>וְאִם יָכוֹל לְהַעֲמִיד עַצְמוֹ<br>                כְּדֵי פַּרְסָה</b>. מסוגל להתאפק זמן שהוא כדי הילוך פרסה (72 דק' או 96<br>            דק' לפי השיטות השונות).
<b>וְיִפְקֹד נְקָבָיו</b>. יוודא שאיננו נצרך להתפנות.
<b>כֵּחוֹ<br>            וְנֵעוֹ</b>. ליחה ורוק.
<h3> יא</h3>
<b>אִם לִרְצוֹנוֹ</b>. שהיה מסוגל להתאפק.
<b>הֲרֵי זֶה מְגֻנֶּה</b>. שאין זה כבוד התפילה.
<b>לְאָנְסוֹ</b>. בלא שיכול היה להימנע מכך.
<b>אֵין<br>                בְּכָךְ כְּלוּם</b>. אינו משמעותי.
<b>נִזְדַּמֵּן לוֹ רֹק</b>. שהיה צריך<br>            לירוק, והדבר מציק לו.
<b>מַבְלִיעוֹ בְּטַלִּיתוֹ אוֹ בְּבִגְדוֹ</b>. מנגבו בהם,<br>            שאין לירוק בעת התפילה.
<b>וְאִם הָיָה מִצְטַעֵר מִכָּךְ... וְנִמְצָא טָרוּד</b>. שלא<br>            רצה לנגב את הרוק בבגדיו מחמת אנינות הדעת.
<b>יָצָא מִמֶּנּוּ רוּחַ מִלְּמַטָּה</b>. נפיחה.
<b>שֶׁלֹּא לְדַעְתּוֹ</b>. בלא כוונה.
<b>שׁוֹתֵק עַד שֶׁתִּכְלֶה<br>                הָרוּחַ</b>. שהוא כעומד במקום הטינופת, ואסור לקרוא עד שיעבור הסירחון (ראה הלכות<br>            קריאת שמע ג,יד).
<h3> יב</h3>
<b>בִּקֵּשׁ לְהוֹצִיא רוּחַ וכו'</b>. שהיה דחוק בדבר, ולא יכול<br>            להתאפק.
<b>נְקָבִים נְקָבִים וַחֲלָלִים חֲלָלִים</b>. אברים נקובים ופתוחים, חלולים<br>            וסתומים.
<b>גָּלוּי וְיָדוּעַ לְפָנֶיךָ חֶרְפָּתֵנוּ וּכְלִמָּתֵנוּ וכו'</b>. ואין<br>            אפוא לדון את האדם לחובה על צרכי גופו.
<h3> יג</h3>
<b>וְנָטְפוּ מֵי רַגְלָיו עַל בִּרְכָּיו</b>. טפטף ממנו שתן בלא<br>            מתכוון.
<b>וְחוֹזֵר לַמָּקוֹם שֶׁפָּסַק</b>. לאותו המקום בתפילה שבו הפסיק.
<b>וְאִם<br>            שָׁהָה כְּדֵי לִגְמֹר וכו'</b>. אם ההמתנה ארכה זמן שבו היה יכול לגמור את התפילה<br>            כולה, עליו להתפלל מן ההתחלה.
<h3> יד</h3>
<b>שׁוֹהֶה כְּדֵי הִלּוּךְ אַרְבַּע אַמּוֹת</b>. ממתין לאחר סיום<br>            ההשתנה שיעור זמן שבו ניתן להלך ארבע אמות, כדי להפסיק בין העניינים.
<h3> טו</h3>
<b>אֵינָהּ תְּפִלָּה</b>. אינה בכלל תפילה, שהרי התפילה היא<br>            'עבודה שבלב' ומבוססת על כוונת הלב (לעיל א,א).
<b>חוֹזֵר וּמִתְפַּלֵּל<br>            בְּכַוָּנָה</b>. אך אם כיון את לבו בברכה ראשונה, אינו צריך לחזור (לקמן י,א).
<b>מָצָא<br>            דַּעְתּוֹ מְשֻׁבֶּשֶׁת</b>. יודע שדעתו אינה מיושבת (ראה לקמן ה,ב).
<b>מֵצֵר</b>. דואג.
<b>שְׁלֹשָׁה יָמִים עַד שֶׁיָּנוּחַ</b>. מטורח הדרך.
<b>וְתִתְקָרֵר<br>            דַּעְתּוֹ</b>. יירגע.
<h3> טז</h3>
<b>שֶׁיְּפַנֶּה לִבּוֹ מִכָּל הַמַּחֲשָׁבוֹת</b>. שלא יחשוב על<br>            דברים אחרים.
<b>לֵישֵׁב מְעַט</b>. שימתין זמן מה.
<b>בְּנַחַת וְתַחֲנוּנִים</b>. מתוך<br>            הכנה המביאה לידי הכנעה.
<b>כְּמִי שֶׁהָיָה נוֹשֵׂא מַשּׂוֹי מַשְׁלִיכוֹ וְהוֹלֵךְ<br>                לוֹ</b>. כמעשה של טורח והכבדה.
<b>צָרִיךְ לֵישֵׁב מְעַט אַחַר הַתְּפִלָּה<br>            וְאַחַר<br>                כָּךְ יִפָּטֵר</b>. להמתין זמן מה אחר התפילה ואחר כך ילך משם (ראה לקמן ז,יז).
<b>הָיוּ<br>            שׁוֹהִין שָׁעָה וכו'</b>. שבכל אחד מן החלקים היו מאריכים שעה שלמה.
<h3> יז</h3>
<b>מִפְּנֵי שֶׁאֵין לוֹ כַּוָּנָה</b>. שאינו מסוגל לכוון את דעתו.
<b>וְאִם<br>            הִתְפַּלֵּל תְּפִלָּתוֹ תּוֹעֵבָה</b>. שיש בדבר בזיון רב.
<b>כְּשֶׁיִּתְרוֹנֵן</b>. יתפכח.
<b>שָׁתוּי</b>. ששתה משקה משכֵּר, אך אינו שיכור.
<b>זֶה שֶׁאֵינוֹ יָכוֹל<br>            לְדַבֵּר בִּפְנֵי הַמֶּלֶךְ</b>. שמתבלבל בדיבורו.
<b>וְאֵינוֹ מִשְׁתַּבֵּשׁ</b>. אינו מתבלבל.
<b>הוֹאִיל וְשָׁתָה רְבִיעִית יַיִן לֹא יִתְפַּלֵּל</b>. בדומה לאיסור<br>            לכהן שתוי לעבוד במקדש, ולחכם שתוי להורות הלכה (הלכות ביאת המקדש א,א-ד; וראה לקמן טו,ד).
<b>עַד<br>            שֶׁיָּסִיר יֵינוֹ מֵעָלָיו</b>. שתסור ממנו השכרות (ראה הלכות ביאת מקדש א,ה).
<h3> יח</h3>
<b>שְׂחוֹק</b>. צחוק.
<b>וְלֹא מִתּוֹךְ מְרִיבָה וְלֹא מִתּוֹךְ<br>            כַּעַס</b>. שאלו מפריעים לכוונה.
<b>דִּין הֲלָכָה</b>. דיון בהלכה שלא הוכרעה.
<b>הֲלָכוֹת<br>            פְּסוּקוֹת</b>. ברורות ואין בהן ספק.
<h3> יט</h3>
<b>שֶׁל פְּרָקִים</b>. ימים מיוחדים הבאים מזמן לזמן.
<b>הַמּוֹעֲדוֹת</b>. החגים.
<b>לְהַסְדִּיר תְּפִלָּתוֹ</b>. לעבור על הנוסח קודם<br>            התפילה.
<b>כְּדֵי שֶׁלֹּא יִכָּשֵׁל בָּהּ</b>. שלא יטעה בנוסח, שהרי אינו שגור<br>            בפיו.
<b>הָיָה מְהַלֵּךְ בִּמְקוֹם סַכָּנָה</b>. ואין דעתו פנויה להתפלל את<br>            התפילה במלואה.
<b>בִּמְקוֹם גְּדוּדֵי חַיָּה וְלִיסְטִים</b>. במקומות שיש בהם חשש<br>            של התנפלות חיות טרף או שודדים.
<b>וְדַעְתָּן קְצָרָה</b>. אינם מסוגלים להתכוון<br>            כראוי במצב כזה.
<b>גְּוִיָּה</b>. גוף.
<b>כְּשֶׁהוּא מְהַלֵּךְ</b>. בעודו<br>            הולך, ואין חובה לעמוד כבתפילה רגילה (ראה לקמן ה,ב).
<b>וְתִתְקָרֵר דַּעְתּוֹ</b>. יירגע<br>            (ראה לעיל הט"ו).
<h2>פרק ה</h2>
<h3> א</h3>
<b>לְהִזָּהֵר בָּהֶן וְלַעֲשׂוֹתָן וכו'</b>. יש להשתדל שתפילת<br>            שמונה עשרה תיעשה על פי מתכונת זו, במידת האפשר.
<b>עֲמִידָה</b>. יבואר לקמן<br>            ה"ב.
<b>וְנֹכַח הַמִּקְדָּשׁ</b>. פנייה כלפי ירושלים ובית המקדש, לקמן<br>            ה"ג (וראה לעיל א,ג).
<b>וְתִקּוּן הַגּוּף</b>. צורת העמידה, לקמן ה"ד.
<b>וְתִקּוּן הַמַּלְבּוּשׁ</b>. הבגדים הראויים לתפילה, לקמן ה"ה.
<b>וְתִקּוּן<br>            הַמָּקוֹם</b>. המקום שראוי להתפלל בו, לקמן הל' ו-ח.
<b>וְהַשְׁוָיַת הַקּוֹל</b>. אופן<br>            הדיבור, לקמן ה"ט.
<b>וְהַכְּרִיעָה</b>. כיפוף הגוף כהשתחוויה תוך כדי התפילה,<br>            לקמן הל' י-יב.
<b>וְהַהִשְׁתַּחֲוָיָה</b>. השתטחות על הארץ לאחר סיום התפילה<br>            בעמידה, לקמן הל' יג-יד.
<h3> ב</h3>
<b>מֵעוֹמֵד</b>. בעמידה.
<b>יוֹשֵׁב בִּסְפִינָה אוֹ בַּעֲגָלָה</b>. שלעתים<br>            הן מיטלטלות וקשה לעמוד בהן.
<b>אֲפִלּוּ שׁוֹכֵב עַל צִדּוֹ</b>. אך לא יתפלל בעודו<br>            שוכב על גבו או על פניו (ראה הלכות קריאת שמע ב,ב).
<b>וְהוּא שֶׁיָּכוֹל לְכַוֵּן אֶת<br>            דַּעְתּוֹ</b>. שאם אינו יכול לכוון מחמת חוליו, לא יתפלל.
<b>וְכֵן הַצָּמֵא<br>            וְהָרָעֵב הֲרֵי הֵן בִּכְלַל חוֹלִין</b>. שעליהם לבחון מתחילה אם יכולים לכוון בתפילה.
<b>אַל יִתְפַּלֵּל עַד שֶׁיֹּאכַל וְיִשְׁתֶּה</b>. כדי שיסור ממנו<br>            רעבונו או צמאונו, ותתיישב דעתו (וראה לקמן הט"ו).
<b>הָיָה רָכוּב עַל<br>            הַבְּהֵמָה... לֹא יֵרֵד</b>. שאף אם אחר יחזיק את בהמתו, אין דעתו מיושבת מחמת העיכוב<br>            בדרך.
<h3> ג</h3>
<b>מַחֲזִיר פָּנָיו נֹכַח אֶרֶץ יִשְׂרָאֵל</b>. פונה לכיוון ארץ<br>            ישראל.
<b>עוֹמֵד בַּמִּקְדָּשׁ</b>. מתפלל בבית המקדש עצמו.
<b>בֵּית קֹדֶשׁ<br>            הַקֳּדָשִׁים</b>. החלק המקודש ביותר בבית המקדש, ובו היה מונח ארון הברית.
<b>סוּמָא</b>. עיוור.
<b>וּמִי שֶׁאֵינוֹ יָכוֹל לְכַוֵּן אֶת הָרוּחוֹת</b>. שאינו<br>            יודע את כיוון רוחות השמים.
<b>וְהַמְהַלֵּךְ בִּסְפִינָה</b>. שאינו יודע היכן כיוון<br>            ירושלים.
<b>יְכַוֵּן לִבּוֹ כְּנֶגֶד הַשְּׁכִינָה</b>. שידמה לעצמו שהוא עומד כנגד<br>            ה'.
<h3> ד</h3>
<b>לְכַוֵּן אֶת רַגְלָיו זוֹ בְּצַד זוֹ</b>. להצמידן זו לזו.
<b>וְנוֹתֵן<br>            עֵינָיו לְמַטָּה</b>. מפנה עיניו כלפי הארץ (ראה לקמן יד,ז, הלכות דעות ה,ח).
<b>פָּנוּי<br>            לְמַעְלָה</b>. מופנה כלפי מעלה.
<b>כְּפוּתִין</b>. חבוקים, שהוא דרך הכנעה.
<b>וְלֹא<br>            יַנִּיחַ יָדָיו עַל חֲלָצָיו</b>. על מתניו, שזו דרך יוהרה.
<h3> ה</h3>
<b>מְתַקֵּן מַלְבּוּשָׁיו תְּחִלָּה וּמְצַיֵּן עַצְמוֹ וּמְהַדֵּר</b>. מסדר<br>            את בגדיו ומתקשט.
<b>בַּאֲפֻנְדָּתוֹ</b>. בגד הצמוד לבשר הסופג את הזיעה, ללא בגד<br>            אחר מעליו.
<b>וְלֹא בְּרֹאשׁ מְגֻלֶּה</b>. שכיסוי הראש מורה על יראת שמים.
<b>בְּבֵית<br>            הָרַגְלַיִם</b>. בכיסוי הרגליים.
<b>מִפְּנֵי שֶׁלִּבּוֹ טָרוּד בָּהֶן</b>. נזהר<br>            שמא ייפלו.
<b>מִתְפַּלֵּל הוּא בְּלוּלָב בְּיָדוֹ בִּימוֹת הֶחָג</b>. שהמהדרים<br>            במצוות לולב נהגו ליטול את ארבעת המינים בידיהם בהליכתם לבית הכנסת, ולאחזם במשך זמן התפילה<br>            (ראה הלכות לולב ז,כד).
<b>הָיָה מַשּׂוֹי עַל רֹאשׁוֹ... מַפְשִׁילוֹ לַאֲחוֹרָיו</b>. שהיה<br>            נושא חפץ על ראשו, מעבירו אל שכמו כך שאינו מפריע להתפלל.
<b>הָיָה אַרְבַּעַת קַבִּין</b>. שמשא<br>            בנפח זה מפריע לתפילה.
<b>אֶלָּא כְּשֶׁהֵן עֲטוּפִין</b>. בבגד עליון (ראה הלכות<br>            ציצית ג,יא).
<h3> ו</h3>
<b>בְּמָקוֹם נָמוּךְ</b>. באופן יחסי בתוך הבית (ראה לקמן ה"ז).
<b>וְיַחֲזִיר<br>            פָּנָיו לַכֹּתֶל</b>. יפנה כלפי הקיר.
<b>וְכַוִּין פְּתִיחָן לֵהּ בְּעִלִּיתֵהּ נֶגֶד יְרוּשְׁלֶם</b>. חלונות<br>            היו פתוחים לו בעלייתו מול ירושלים', שכנגדם היה דניאל מתפלל.
<b>וְקוֹבֵעַ מָקוֹם<br>            לִתְפִלָּתוֹ תָּמִיד</b>. מייחד מקום להתפלל בו.
<b>בְּחֻרְבָּה</b>. בניין חרב.
<b>וְלֹא<br>            לַאֲחוֹרֵי בֵּית הַכְּנֶסֶת וכו'</b>. משום שנראה כמזלזל בבית הכנסת.
<b>וְאָסוּר לֵישֵׁב בְּצַד הָעוֹמֵד בִּתְפִלָּה וכו'</b>. משום כבוד התפילה.
<b>אַרְבַּע אַמּוֹת</b>. שהוא מקומו של המתפלל.
<h3> ז</h3>
<b>גָּבֹהַּ שְׁלֹשָׁה טְפָחִים אוֹ יָתֵר</b>. שעד גובה זה נחשב<br>            כמישור אחד (ראה הלכות שבת יד,ז).
<b>אַרְבַּע אַמּוֹת... שֶׁהוּא שִׁעוּר הַבַּיִת</b>. לעניינים רבים<br>            בהלכה, שאז חשוב ראוי למגורים (ראה הלכות תפילין ו,א, הלכות עירובין א,טז, הלכות אישות יג,ג<br>            ועוד).
<b>כַּעֲלִיָּה</b>. קומה שנייה, ולא נחשבת כמקום מוגבה, משום שאינה נמדדת<br>            ביחס לבית.
<b>אִם הָיָה מֻקָּף מְחִצָּה... מִפְּנֵי שֶׁאֵין גָּבְהוֹ נִכָּר</b>. אם<br>            אותו המקום היה מוקף מחיצות, כך שמתוכו אינו נראה כמוגבה.
<h3> ח</h3>
<b>הָאֻמָּנִין</b>. בעלי מקצוע המועסקים על ידי אחר.
<b>יוֹרְדִין<br>            לְמַטָּה וּמִתְפַּלְּלִין</b>. שיעמדו במקום נמוך (השווה הלכות קריאת שמע ב,ד).
<b>מִפְּנֵי<br>            שֶׁטָּרְחָן מְרֻבֶּה</b>. שהירידה והעלייה בעצים הללו עשויות לארוך זמן רב, ומתבטלים בו<br>            ממלאכת המעסיק.
<b>וּמַה הֵן מִתְפַּלְּלִין</b>. עד כמה התירו לבעלי המקצוע הללו,<br>            המתפללים בשעת מלאכתם, לקצר בתפילתם משום ביטול מלאכת המעסיק.
<b>הָיוּ עוֹשִׂין<br>            בִּסְעוּדָתָן בִּלְבַד וכו'</b>. שהם מקבלים בשכרם את סעודות אותו היום בלבד,<br>            ומשום ששכרם מועט ואין הפסד רב בבטלתם, מתפללים את התפילה במלואה (ראה הלכות ברכות ב,ב).
<b>הָיוּ<br>            עוֹשִׂין בִּשְׂכָרָן מִתְפַּלְּלִין הֲבִינֵנוּ</b>. אם הם מקבלים שכר מלבד סעודות<br>            היום, צריכים הם להזדרז במלאכתם, ומתפללים תפילה מקוצרת (ראה לעיל ב,ב-ג).
<b>אֵין<br>            יוֹרְדִין לִפְנֵי הַתֵּבָה וכו'</b>. שיש בדבר אריכות יתרה.
<h3> ט</h3>
<b>לֹא יַגְבִּיהַּ קוֹלוֹ</b>. לא יתפלל בקול רם.
<b>וְלֹא<br>            יִתְפַּלֵּל בְּלִבּוֹ</b>. בהרהור המילים בלבד.
<b>מְחַתֵּךְ הַדְּבָרִים<br>            בִּשְׂפָתָיו</b>. מבטאם בפיו בקול נמוך (השווה הלכות קריאת שמע ב,ח).
<b>שֶׁלֹּא<br>            יִהְיֶה בַּצִּבּוּר וכו'</b>. אף מי שהותר לו להשמיע קולו, אל יעשה כך בציבור משום<br>            שהדבר מפריע להם.
<h3> י</h3>
<b>כּוֹרֵעַ חָמֵשׁ כְּרִיעוֹת</b>. בסך הכל, במשך התפילה, כפי שיתבאר.
<b>וְנוֹתֵן<br>            שָׁלוֹם מִשְּׂמֹאל עַצְמוֹ וכו'</b>. פונה בעודו כורע שמאלה ואחר כך ימינה, כברכת<br>            פרידה (ראה לקמן הי"א, הלכות בית הבחירה ז,ד).
<b>כּוֹרֵעַ בְּבָרוּךְ</b>. מכופף<br>            גופו כשאומר את המילה 'ברוך'.
<b>זוֹקֵף בַּשֵּׁם</b>. כשמגיע לשם ה'.
<b>אֲבָל<br>            כֹּהֵן גָּדוֹל... וְהַמֶּלֶךְ וכו'</b>. שככל שהאדם גדול יותר, ראוי<br>            לו להרבות בסימני כניעה לפני ה'.
<h3> יא</h3>
<b>כְּלוֹמַר שֶׁהוּא עוֹמֵד לִפְנֵי הַמֶּלֶךְ</b>. וכאילו פונה<br>            לימינו של העומד מולו.
<b>שֶׁיִּפָּטֵר מִן הַתְּפִלָּה</b>. יסיים את התפילה וייפרד<br>            ממנה.
<b>נִפְטָרִין</b>. נפרדים.
<h3> יב</h3>
<b>שֶׁיִּתְפַּקְפְּקוּ כָּל חֻלְיוֹת שֶׁבַּשִּׁדְרָה</b>. שהחוליות<br>            תבלוטנה מחמת הכריעה.
<b>שָׁחָה</b>. כופף את עצמו.
<b>וְצִעֵר עַצְמוֹ וְנִרְאָה<br>            כְּכוֹרֵעַ וכו'</b>. שהתאמץ לכרוע וניכר שאינו מסוגל ליותר, דיו בכך.
<h3> יג</h3>
<b>וּמִתְחַנֵּן בְּכָל תַּחֲנוּנִים שֶׁיִּרְצֶה</b>. שאין לדבר<br>            נוסח מקובל (לשילוב התחנונים בסדר התפילה ראה לקמן ז,יז-יח, ט,ה-ח. וראה גם סדר התפילות,<br>            לג-לד).
<b>כְּרִיעָה הָאֲמוּרָה בְּכָל מָקוֹם</b>. שהיא תחילתה של ההשתחוויה (ראה<br>            למשל הלכות עבודת יום הכיפורים ב,ז, הלכות שגגות יד,ב).
<b>עַל אַפַּיִם</b>. הטיית<br>            הפנים כלפי מטה.
<b>פִּשּׁוּט יָדַיִם וְרַגְלַיִם</b>. שכיבה בפרישת הידיים<br>            והרגליים.
<b>אַחַר שֶׁמַּגְבִּיהַּ רֹאשׁוֹ מִכְּרִיעָה חֲמִישִׁית</b>. אחרי<br>            שמסיים את תפילת העמידה.
<b>וְנוֹפֵל עַל פָּנָיו אַרְצָה</b>. משתטח על הארץ, וזוהי<br>            ההשתחוויה, כדלקמן.
<h3> יד</h3>
<b>יֵשׁ מִי שֶׁהוּא עוֹשֶׂה וכו'</b>. ואין מנהג קבוע בעניין.
<b>וְאָסוּר<br>            לַעֲשׂוֹת הִשְׁתַּחֲוָיָה עַל הָאֲבָנִים וכו'</b>. שהתורה אסרה לעשות כן מפני שכך<br>            היה דרך עבודה זרה.
<b>כְּמוֹ שֶׁבֵּאַרְנוּ בְּהִלְכוֹת עֲבוֹדָה זָרָה</b>. ו,ו-ז.
<b>וְאֵין<br>            אָדָם חָשׁוּב רַשַּׁאי וכו'</b>. שאם לא ייענה, הרי שהתבזה בנפילה זו לחינם.
<b>שֶׁהוּא צַדִּיק כִּיהוֹשֻׁעַ</b>. שוודאי ייענה, כמו יהושע בן נון שנפל על<br>            פניו לפני ארון ה' ונענה בתפילתו (ראה יהושע ז,ו-י).
<b>מַטֶּה הוּא פָּנָיו מְעַט</b>. שאין<br>            זו השתחוויה גמורה (ראה הלכות עבודה זרה ו,ז).
<h3> טו</h3>
<b>פָּשׁוּט</b>. נפוץ.
<b>וְיֵשׁ יְחִידִים שֶׁנּוֹפְלִין עַל<br>            פְּנֵיהֶם בְּעַרְבִית</b>. אך אין זה מנהג רווח (ראה לקמן ז,יט).
<h2>פרק ו</h2>
<h3> א</h3>
<b>לַעֲבֹר אֲחוֹרֵי בֵּית הַכְּנֶסֶת וכו'</b>. שלא יחשדוהו שהוא<br>            נמנע מתפילה בציבור.
<b>אֶלָּא אִם כֵּן הָיָה נוֹשֵׂא מַשּׂוֹי</b>. וברור שהוא<br>            עסוק, ומשום כך אינו נכנס.
<b>בִּשְׁתֵּי רוּחוֹת</b>. בצדדים שונים של המבנה.
<b>לְבֵית הַכְּנֶסֶת הָרָגִיל בּוֹ</b>. שהוא בית הכנסת השני.
<b>רוֹדֵף מִצְווֹת</b>. מקפיד<br>            לקיים את המצוות.
<h3> ב</h3>
<b>לֹא יַאֲרִיךְ בִּתְפִלָּתוֹ יָתֵר מִדַּאי</b>. אלא ישווה תפילתו<br>            לתפילת הציבור.
<b>וַאֲפִלּוּ כְּסֵדֶר וִדּוּי יוֹם הַכִּפּוּרִים</b>. הווידוי<br>            שנאמר ביום הכיפורים אחר התפילה (הלכות תשובה ב,ז-ח), שיש בו אריכות גדולה.
<b>מֵעֵין<br>            הַבְּרָכָה</b>. הוספות באותו הנושא.
<h3> ג</h3>
<b>כְּפִי צַחוּת לְשׁוֹנוֹ</b>. כפי יכולת הביטוי שלו (ראה לעיל<br>            א,ג-ד).
<b>לֹא יִשְׁאַל לֹא בְּשָׁלֹשׁ רִאשׁוֹנוֹת וְלֹא בְּשָׁלֹשׁ אַחֲרוֹנוֹת</b>. שאינן<br>            ברכות של בקשת צרכים, אלא של שבח והודיה (ראה גם לעיל א,ט).
<h3> ד</h3>
<b>שֶׁיִּטְעֹם כְּלוּם</b>. שיאכל דבר מועט.
<b>מֵאַחַר שֶׁעָלָה<br>            עַמּוּד הַשַּׁחַר</b>. שהוא תחילת זמנה של תפילת שחרית (לעיל ג,ז).
<b>לְפֶתַח<br>            חֲבֵרוֹ</b>. לביתו של חברו.
<b>וְלֹא יֵצֵא לַדֶּרֶךְ קֹדֶם שֶׁיִּתְפַּלֵּל</b>. שצריך<br>            להתפלל בראשונה, קודם לעשיית כל מעשיו.
<b>אֵינוֹ סוֹעֵד סָמוּךְ לַמִּנְחָה</b>. שמא<br>            יבטל מן התפילה, כדלקמן ה"ה.
<h3> ה</h3>
<b>זְמַן מִנְחָה גְּדוֹלָה</b>. חצי שעה אחר חצות היום (לעיל ג,ב-ד).
<b>אֲפִלּוּ<br>            לְהַזִּיעַ</b>. אף אם אינו נכנס לרחוץ, אלא להזיע מחום המרחץ בלבד.
<b>שֶׁמָּא<br>            יִתְעַלֵּף</b>. ייחלש מחמת אדי המרחץ והחום שם.
<b>אֲכִילַת עֲרַאי</b>. סעודה קטנה.
<b>אֲפִלּוּ בִּגְמַר דִּין</b>. בשלב<br>            של הכרעת הדין וסיומו (ראה הלכות סנהדרין י,ב, כא,ג).
<b>שֶׁמָּא יִסָּתֵר הַדִּין<br>            וְיִמָּשֵׁךְ</b>. שתימצא סיבה להפריך את מסקנת הדין (הלכות סנהדרין ז,ו ועוד), וידונו<br>            מחדש במשך זמן.
<b>תִּסְפֹּרֶת הֶדְיוֹט</b>. פשוטה ולא מפוארת.
<b>הַזּוּג</b>. המספריים.
<b>לַבֻּרְסְקִי</b>. מפעל לעיבוד עורות.
<b>וְאִם הִתְחִיל... לֹא<br>            יַפְסִיק אֶלָּא גּוֹמֵר</b>. שמדובר בהרחקה מטעם חשש, ואם כבר התחיל אין חוששים לכך<br>            (ראה הלכות קריאת שמע ב,ו).
<h3> ו</h3>
<b>הַתְחָלַת הַתִּסְפֹּרֶת</b>. השלב שאם התחיל בו אינו מפסיק, אלא<br>            גומר ומתפלל אחר כך.
<b>מַעְפֹּרֶת הַסַּפָּרִין</b>. יריעת בד הנפרשת על הגוף בשעת<br>            התספורת.
<b>מִשֶּׁיִּקְשֹׁר בֵּין כְּתֵפָיו</b>. יקשור את קצות בגדיו מאחוריו, שלא<br>            יפריעו למלאכתו.
<b>מִשֶּׁיִּתְעַטְּפוּ הַדַּיָּנִין</b>. יתכסו בבגד עליון, כהכנה<br>            לדין (ראה הלכות סנהדרין ג,ז).
<h3> ז</h3>
<b>אַף עַל פִּי שֶׁתְּפִלַּת הָעֶרֶב רְשׁוּת</b>. ומקלים בה במקצת<br>            (ראה לעיל ג,ז), חששו לביטולה משום שקבלוה ישראל כחובה (לעיל א,ו).
<b>שֶׁמָּא תֶּאֱנֹס<br>            אוֹתוֹ שֵׁנָה וְנִמְצָא יָשֵׁן כָּל הַלַּיְלָה</b>. מרוב עייפותו לא יתעורר, ולא<br>            יתפלל.
<b>וּמֻתָּר לְהִסְתַּפֵּר וּלְהִכָּנֵס לַמֶּרְחָץ סָמוּךְ לַשַּׁחֲרִית</b>. החל<br>            מעלות השחר, שהוא תחילת זמנה של התפילה (לעיל ג,ז).
<h3> ח</h3>
<b>פּוֹסֵק וּמִתְפַּלֵּל</b>. מפסיק מלימודו לצורך התפילה.
<b>תּוֹרָתוֹ<br>            אֻמָּנוּתוֹ</b>. שהיא מלאכתו היחידה.
<b>הָעוֹסֵק בְּצָרְכֵי רַבִּים</b>. דברים<br>            שיש בהם צורך לציבור, ומשום כך אינו יכול להתפלל (והשווה הלכות קריאת שמע ב,ה).
<h3> ט</h3>
<b>אֶלָּא מִפְּנֵי סַכָּנַת נְפָשׁוֹת בִּלְבַד</b>. שרוב המצוות<br>            נדחות מפניה (לעיקרון ראה הלכות יסודי התורה ה,א).
<b>מֶלֶךְ יִשְׂרָאֵל... לֹא<br>            יְשִׁיבֶנּוּ</b>. על אף החיוב לכבדו (השווה הלכות קריאת שמע ב,טו-יז).
<b>אַנָּס</b>. שודד<br>            מסוכן.
<b>יְקַצֵּר</b>. ויגמור את התפילה במהירות, כדי שלא יצטרך להפסיק בתפילתו.
<b>מְמִיתִין</b>. ארסיים.
<h3> י</h3>
<b>נָשִׁים וַעֲבָדִים</b>. אף שהם פטורים ממצוות עשה שהזמן גרמן,<br>            חייבים בתפילה, משום שאינה תלויה בזמן אלא חובה קבועה (ראה לעיל א,ב).
<b>וּקְטַנִּים<br>            חַיָּבִין בַּתְּפִלָּה</b>. שמחנכים אותם במצווה זו (ראה עוד הלכות קריאת שמע ד,א,<br>            הלכות תפילין ד,יג, הלכות מזוזה ה,י).
<b>וְכָל אִישׁ שֶׁפָּטוּר מִקְּרִיַּת שְׁמַע</b>. כגון<br>            חתן והעוסקים במת (ראה הלכות קריאת שמע ד,א-ו).
<b>אַף עַל פִּי שֶׁאֵין לַמִּטָּה<br>                צֹרֶךְ בָּהֶן</b>. שאינם נושאים את המת.
<b>פְּטוּרִין מִן הַתְּפִלָּה</b>. שאינם<br>            יכולים להתכוון כראוי, מחמת טרדת ההלוויה (השווה שם ד,ד).
<h2>פרק ז</h2>
<h3> א</h3>
<b>כְּשֶׁתִּקְּנוּ חֲכָמִים דִּבְרֵי תְּפִלּוֹת אֵלּוּ</b>. את נוסח<br>            התפילה הקבוע (לעיל א,ד).
<b>לְבָרֵךְ אוֹתָן בְּכָל יוֹם</b>. להודות לבורא על מעשים<br>            ומאורעות חשובים, כדי לזכור אותו תמיד (הלכות ברכות א,ג-ד).
<b>הַמַּפִּיל חֶבְלֵי<br>                שֵׁנָה עַל עֵינַי וּמֵאִיר לְאִישׁוֹן בַּת עַיִן</b>. שהעיניים נקשרות בשינה, אך<br>            אינן חדלות מתפקודן באופן קבוע.
<b>וְתִהְיֶה מִטָּתִי שְׁלֵמָה לְפָנֶיךָ</b>. שלא יהיה פסול בהתנהגותי<br>            ובצאצאיי (ראה הלכות קריאת שמע א,ד).
<b>וְהָאִירָה עֵינַי פֶּן אִישַׁן הַמָּוֶת</b>. המשך<br>            את פעולת עיניי, כדי שאקיץ משנתי.
<b>הַמֵּאִיר לְכָל הָעוֹלָם</b>. שהאור בכל העולם<br>            קיים בזכותך.
<h3> ב</h3>
<b>פָּרָשָׁה רִאשׁוֹנָה מִקְּרִיַּת שְׁמַע</b>. פרשת 'שמע'<br>            (הלכות קריאת שמע א,ב), ואין צורך ביותר מכך, מכיוון שכבר קיים מצוות קריאת שמע של ערבית.
<b>אֲנָסַתְהוּ<br>            שֵׁנָה</b>. יודע שיירדם מיד (ראה שם ב,ג).
<b>פְּסוּקֵי רַחֲמִים</b>. פסוקים שיש<br>            בהם תפילה ובקשה לשמירה בזמן השינה.
<h3> ג</h3>
<b>שֶׁיִּיקַץ בְּסוֹף שְׁנָתוֹ</b>. שמתעורר, וקם מן השינה.
<b>מְבָרֵךְ<br>            וְהוּא עַל מִטָּתוֹ</b>. בעודו על מיטתו, מודה על השבת נשמתו אל גופו.
<b>טְהוֹרָה</b>. נקייה<br>            בלא עוון.
<b>אַתָּה בְּרָאתָהּ</b>. בבריאת האדם, שנאמר בו "ויברא אלהים את<br>            האדם..." (בראשית א,כז).
<b>וְאַתָּה יְצַרְתָּהּ</b>. ביצירת האדם מן האדמה,<br>            שנאמר "וייצר ה' אלהים את האדם עפר מן האדמה..." (בראשית ב,ז).
<b>וְאַתָּה<br>            נְפַחְתָּהּ בִּי</b>. נפחת את הנשמה בגוף, ככתוב בהמשך אותו הפסוק "ויפח באפיו<br>            נשמת חיים".
<b>מְשַׁמְּרָהּ בְּקִרְבִּי</b>. שומר אותה בתוכי, לבל אמות.
<b>לְנָטְלָהּ</b>. לקחת אותה, כשאמות.
<b>לְהַחֲזִירָהּ לִי לֶעָתִיד לָבֹא</b>. בזמן<br>            תחיית המתים.
<b>הַמַּחֲזִיר נְשָׁמוֹת לִפְגָרִים מֵתִים</b>. שאתה מחייה מתים,<br>            וההתעוררות מן השינה דומה לכך.
<h3> ד</h3>
<b>קוֹל הַתַּרְנְגוֹל</b>. הקורא עם שחר.
<b>הַנּוֹתֵן לַשֶּׂכְוִי<br>            בִּינָה לְהָבִין</b>. שנתן לתרנגול את יכולת ההבחנה בראשית הפצעת האור.
<b>סְדִינוֹ</b>. בגד מיוחד לכיסוי הראש.
<b>עוֹטֵר יִשְׂרָאֵל בְּתִפְאָרָה</b>. שהנהגתו של ה'<br>            לפאר את ישראל, מתבטאת בכיסוי הראש.
<b>כְּשֶׁמַּעֲבִיר יָדָיו עַל עֵינָיו</b>. להסיר<br>            את הלכלוך.
<b>פּוֹקֵחַ עִוְרִים</b>. שהנהגתו של ה' לפקוח עיוורים מתבטאת בהשבת<br>            הראות אחר השינה.
<b>מַתִּיר אֲסוּרִים</b>. שהנהגתו של ה' להתיר אסורים מן<br>            הכלא, מתבטאת בהשבת יכולת התנועה.
<b>רוֹקַע הָאָרֶץ עַל הַמַּיִם</b>. שהנהגתו של<br>            ה' שמייצב את הקרקע, מוערכת כאשר האדם דורך עליה.
<b>זוֹקֵף כְּפוּפִים</b>. שהנהגתו<br>            של ה' לסייע למסכנים ולהגביהם, מתבטאת ביכולתו של האדם להזדקף ולעמוד.
<b>כְּשֶׁנּוֹטֵל<br>            יָדָיו</b>. שהיא נטילת ידיים לקריאת שמע ותפילה (ראה הלכות קריאת שמע ג,א, לעיל ד,ב,<br>            הלכות ברכות ו,ב; וראה עוד לקמן ה"י).
<b>שֶׁתַּרְגִּילֵנִי</b>. תעזור לי להיות<br>            רגיל בהם.
<b>וְתַשְׁלֶט בִּי יֵצֶר טוֹב</b>. תשליט את היצר הטוב עליי.
<b>וְתִתֵּן<br>            חֶלְקִי בְּתוֹרָתֶךָ</b>. שתהיה נחלתי בתורה.
<h3> ה</h3>
<b>אוֹמֵר קֹדֶם שֶׁיִּכָּנֵס הִתְכַּבְּדוּ מְכֻבָּדִים</b>. התנצלות<br>            מהמלאכים המלווים את האדם בכל עת, על כך שעומד לעשות דבר שאינו מכובד, ובקשה שימתינו עד<br>            שיסיים.
<b>נְקָבִים נְקָבִים וַחֲלָלִים חֲלָלִים וכו'</b>. יש אברים נקובים<br>            ופתוחים וישנם חלולים וסתומים, ואם ינקב הסתום או ייסתם הפתוח אי אפשר לחיות.
<b>רוֹפֵא<br>            כָל בָּשָׂר</b>. שהפרשת הפסולת מן הגוף היא רפואה לו.
<b>וּמַפְלִיא לַעֲשׂוֹת</b>. עושה נסים.
<h3> ו</h3>
<b>אוֹזֵר יִשְׂרָאֵל בִּגְבוּרָה</b>. שהנהגתו של ה' שמחזק את<br>            ישראל ומסייע להם להתגבר על אויביהם, מתבטאת בחגירת החגורה (שהיא מעין חגירת כלי נשק).
<b>שֶׁעָשָׂה<br>            לִי כָּל צָרְכִּי</b>. שהנעליים הן התוספת ההכרחית לצרכי האדם, ונכללים בברכה זו כל<br>            הדברים הנצרכים לו.
<b>הַמֵּכִין מִצְעֲדֵי גָּבֶר</b>. הנחייתו של האדם על ידי<br>            ה' בכל דרכיו, מתבטאת בשעה שהוא מהלך בדרך.
<b>וּמְבָרֵךְ אָדָם בְּכָל יוֹם<br>            וכו'</b>. שלוש ברכות אלו הן על החיוב המלא במצוות, שלא כגוי, עבד ואישה הפטורים<br>            מחלק מהן.
<h3> ז</h3>
<b>אֵין לָהֶן סֵדֶר</b>. שאין בין הברכות קשר, ואינן יחידה אחת (השווה<br>            למנהג שיוזכר לקמן ה"ט).
<b>בִּשְׁעָתוֹ</b>. בזמן שבו הוא מתרחש.
<b>וְהוּא עַל מִטָּתוֹ</b>. לפני<br>            שירד ממנה.
<b>שָׁמַע קוֹל הַתַּרְנְגוֹל אַחַר כָּךְ וכו'</b>. על אף שבסדר<br>            שנזכר (לעיל ה"ד) הברכה הזו מופיעה ראשונה.
<b>שֶׁלֹּא נִתְחַיֵּב בָּהּ</b>. שלא<br>            אירע לו העניין שבגינו מברכים.
<h3> ח</h3>
<b>לָן בִּכְסוּתוֹ</b>. ישן כשהוא לבוש בבגדיו, ולא היה צריך להתלבש<br>            בקומו.
<b>יָחֵף</b>. בלא נעליים.
<b>בְּיוֹם הַכִּפּוּרִים וְתִשְׁעָה בְּאָב<br>            שֶׁאֵין שָׁם רְחִיצָה</b>. שאסורים בה מחמת חומרת התענית (ראה הלכות שביתת עשור ג,א,<br>            הלכות תעניות ה,י).
<b>הַמַּעֲבִיר שֵׁנָה</b>. שמברכים אותה על רחיצת הפנים (לעיל<br>            ה"ד).
<h3> ט</h3>
<b>בְּרֹב עָרֵינוּ</b>. ברוב המקומות שבהם מצויים ישראל.
<b>אֶלָּא<br>            אִם כֵּן נִתְחַיֵּב בָּהּ</b>. כדלעיל ה"ז.
<h3> י</h3>
<b>לִקְרוֹת בַּתּוֹרָה</b>. ללמוד תורה.
<b>קֹדֶם שֶׁיִּקְרָא<br>            קְרִיַּת שְׁמַע</b>. ואילו לאחר שקרא קריאת שמע אינו מברך על דברי תורה, שנכללה ברכתם<br>            בברכות קריאת שמע.
<b>וְצִוָּנוּ עַל דִּבְרֵי תּוֹרָה</b>. ציווה עלינו לעסוק בתורה.
<b>הַעֲרֶב נָא וכו'</b>. בקשה שדברי התורה יהיו ערבים ונעימים בפינו.
<b>וּבְפִיפִיּוֹת</b>. ובפיות.
<b>אֲשֶׁר בָּחַר בָּנוּ מִכָּל הָעַמִּים וכו'</b>. ברכת<br>            שבח והודאה על בחירת ישראל ועל עצם הזכות והכבוד שיש בקבלת התורה (ראה לקמן יב,ה).
<h3> יא</h3>
<b>חַיָּב אָדָם לְבָרֵךְ שָׁלֹשׁ בְּרָכוֹת אֵלּוּ</b>. משום המצווה<br>            ללמוד תורה בכל יום (הלכות תלמוד תורה א,ח).
<b>לִקְרוֹת בִּרְכַּת כֹּהֲנִים</b>. את פסוקי הברכה "יברכך ה'<br>            וישמרך..." (במדבר ו,כד-כו).
<b>צַו אֶת בְּנֵי יִשְׂרָאֵל</b>. פרשת הציווי על<br>            קרבן התמיד.
<b>וְקוֹרִין פְּרָקִים אוֹ הֲלָכוֹת מִן הַמִּשְׁנָה אוֹ מִן<br>                הַבָּרַיְתוֹת</b>. כדי ללמוד גם מן התורה שבעל פה.
<h3> יב</h3>
<b>תִּלִּים</b>. תהילים.
<b>מִתְּהִלָּה לְדָוִד</b>. מזמור<br>            שבח לה' על גדולתו ועל חסדיו, שפסוקיו ערוכים על פי סדר האל"ף בי"ת.
<b>עַד<br>            סוֹף הַסֵּפֶר</b>. שהם חמישה פרקי שבח נוספים, הפותחים ומסיימים במילה<br>            'הללויה'.
<b>לִקְרוֹת פְּסוּקִים לִפְנֵיהֶם וּלְאַחֲרֵיהֶם</b>. פסוקים<br>            שיש בהם דברי שבח, ורובם מלוקטים מספר תהילים (לפירוט הפסוקים והברכות ראה סדר התפילות,<br>            ד-ז).
<b>בָּרוּךְ שֶׁאָמַר</b>. ברכת הקדמה לאמירת השבח, ובה נאמר כי ישבחו את<br>            ה' מתוך מזמורי תהילים שכתב דוד.
<b>יִשְׁתַּבַּח</b>. ברכת סיכום לפסוקי<br>            התהילה, ובה נאמר כי ראוי להשתמש בכל לשון של שבח בכדי לפאר את הבורא.
<b>מְבָרֵךְ עַל<br>            קְרִיַּת שְׁמַע וְקוֹרֵא קְרִיַּת שְׁמַע</b>. שאחר ההכנה הזו פונים אל תפילות החובה<br>            (ראה הלכות קריאת שמע א,ה-ו).
<h3> יג</h3>
<b>שִׁירַת הַיָּם</b>. שירת בני ישראל והודאתם לה' על הנס של<br>            בקיעת ים סוף, וטביעת המצרים בו (שמות טו,א-כא).
<b>שִׁירַת הַאֲזִינוּ</b>. שלימד<br>            משה את בני ישראל, שיש בה תיאור של סבלות ישראל וגאולתו (דברים לב,א-מג).
<h3> יד</h3>
<b>בֵּין הַיּוֹם וְהַלַּיְלָה</b>. שברכות היום והלילה מחושבות יחד<br>            לעניין זה.
<b>שָׁלֹשׁ וְעֶשְׂרִים בְּרָכוֹת שֶׁמָּנִינוּ בְּפֶרֶק זֶה</b>. שמונה<br>            עשרה ברכות השחר (הל' ג-ו), שלוש ברכות התורה (הי"א), ושתי הברכות שלפני הזמירות<br>            ואחריהן (הי"ב).
<b>וְשֶׁבַע בְּרָכוֹת שֶׁל קְרִיַּת שְׁמַע</b>. שלוש בבוקר<br>            וארבע בערב (הלכות קריאת שמע א,ה).
<b>וּכְשֶׁמִּתְעַטֵּף בְּצִיצִית מְבָרֵךְ</b>. ראה גם הלכות ציצית ג,ח.
<b>וּכְשֶׁלּוֹבֵשׁ תְּפִלָּיו מְבָרֵךְ</b>. ראה הלכות<br>            תפילין ד,ד-ה, וכולן יחד שלושים ושתיים ברכות.
<b>וְשָׁלֹשׁ תְּפִלּוֹת... שְׁמוֹנֶה<br>            עֶשְׂרֵה בְּרָכוֹת</b>. שהן יחד חמישים וארבע ברכות.
<b>וְעַל הַמָּזוֹן אַחַת<br>            בַּתְּחִלָּה</b>. ברכת המוציא.
<b>וְשָׁלֹשׁ בַּסּוֹף</b>. ברכת המזון, שמעיקרה<br>            היא שלוש ברכות (ראה הלכות ברכות ב,א).
<b>וְעַל הַמַּיִם</b>. ששתה לאחר הסעודה (ראה<br>            הלכות דעות ד,ב)
<h3> טו</h3>
<b>שֶׁתִּקְּנוּ בִּרְכַּת הַמִּינִים</b>. והוסיפוה על שמונה עשרה<br>            ברכות התפילה (לעיל ב,א).
<b>וְהוֹסִיפוּ הַטּוֹב וְהַמֵּטִיב בְּבִרְכַּת הַמָּזוֹן</b>. שהוסיפוה בימי חכמי המשנה (הלכות ברכות ב,א), אחרי חורבן ביתר.
<b>חָמֵשׁ בְּרָכוֹת<br>            יְתֵרוֹת</b>. שהן שלוש משלוש התפילות ושתיים מברכות המזון.
<b>שֶׁהַתְּפִלָּה שֶׁבַע בְּרָכוֹת</b>. שהברכה האמצעית עוסקת בקדושת היום, ומחליפה את<br>            הברכות האמצעיות שאומרים בכל יום (ראה לעיל ב,ה).
<b>אִם לֹא נִתְחַיֵּב וכו'</b>. כדלעיל<br>            ה"ז.
<h3> טז</h3>
<b>וּמְבָרֵךְ לְפָנָיו וּלְאַחֲרָיו</b>. לפניו בורא פרי האדמה או<br>            העץ, ולאחריו בורא נפשות רבות (הלכות ברכות ח,א).
<h3> יז</h3>
<b>סֵדֶר תְּפִלּוֹת</b>. סידורן של תפילות ביחיד (לתפילת הציבור ראה<br>            לקמן פרק ט).
<b>וּמְבָרֵךְ בְּרָכוֹת אֵלּוּ</b>. הברכות שנזכרו בפרק זה (הל'<br>            ג-ו, יא).
<b>וְקוֹרֵא הַזְּמִירוֹת</b>. הפרקים מתהילים שנהגו לאמרם (הי"ב).
<b>וּמְדַלֵּג<br>            הַקְּדֻשָּׁה</b>. שאין אומרים קדושה אלא בעשרה (הלכות תפילה ח,ד), ובכללן קדושה זו של<br>            ברכה ראשונה שבקריאת שמע.
<b>וּמִתְפַּלֵּל מֵעוֹמֵד כְּמוֹ שֶׁאָמַרְנוּ</b>. לעיל<br>            ה,ב.
<b>יֵשֵׁב וְיִפֹּל עַל פָּנָיו וּמִתְחַנֵּן</b>. שנהגו ליפול אפיים בישיבה ולא<br>            בהשתחוויה (ראה לעיל ה,יג-יד).
<b>וְאַחַר כָּךְ יִקְרָא תְּהִלָּה לְדָוִד</b>. שמקפידים<br>            לומר פרק זה שלש פעמים בכל יום.
<b>וְיִתְחַנֵּן כְּפִי כֹּחוֹ</b>. לפירוט פסוקי<br>            התחנונים ראה סדר התפילות, לה.
<b>וְיִפָּטֵר לְמַעֲשָׂיו</b>. יתפנה לעסקיו.
<h3> יח</h3>
<b>מַתְחִיל לִקְרוֹת תְּהִלָּה לְדָוִד מִיּוֹשֵׁב</b>. ומזמור זה<br>            הוא ההקדמה לתפילה.
<b>מִיּוֹשֵׁב</b>. בישיבה.
<h3> יט</h3>
<b>וְסוֹמֵךְ גְּאֻלָּה לִתְפִלָּה וּמִתְפַּלֵּל מֵעוֹמֵד</b>. כמו<br>            בתפילת שחרית (לעיל הי"ז).
<b>וְאִם הִתְחַנֵּן אַחַר תְּפִלַּת עַרְבִית הֲרֵי זֶה<br>            מְשֻׁבָּח</b>. והמנהג הוא שלא להתחנן בזמן זה (לעיל ה,טו).
<b>וְאַף עַל פִּי<br>            שֶׁמְּבָרֵךְ הַשְׁכִּיבֵנוּ אַחַר גָּאַל יִשְׂרָאֵל אֵינָהּ הַפְסָקָה בֵּין גְּאֻלָּה<br>            לִתְפִלָּה וכו'</b>. שאין ברכת השכיבנו נחשבת כהפסק בין גאולה לתפילה, משום שהיא<br>            כהמשכה של ברכת הגאולה, שבשתיהן נזכרות שמירתו של ה' על ישראל והצלתם.
<h2>פרק ח</h2>
<h3> א</h3>
<b>תְּפִלַּת הַצִּבּוּר נִשְׁמַעַת תָּמִיד</b>. מתקבלת בכל<br>            זמן.
<b>חַטָּאִים</b>. אנשים חוטאים.
<b>כָּל זְמַן שֶׁיָּכוֹל לְהִתְפַּלֵּל<br>            בְּצִבּוּר</b>. כל עוד יש באפשרותו לעשות כן.
<b>יַשְׁכִּים אָדָם וְיַעֲרִיב</b>. יבוא<br>            בבוקר ובערב.
<b>בְּכָל עֵת</b>. אף שלא בשעת תפילת הציבור.
<b>נִקְרָא שָׁכֵן<br>                רָע</b>. שאינו נוהג לבקר, על אף שביתו קרוב.
<h3> ב</h3>
<b>לָרוּץ לְבֵית הַכְּנֶסֶת</b>. להראות חביבות המצווה.
<b>אַל<br>            יַפְסִיעַ פְּסִיעָה גַּסָּה</b>. לא יצעד מהר ובפסיעות גדולות.
<b>יֵלֵךְ מְעַט<br>            מְעַט</b>. לאט.
<b>יִכָּנֵס שִׁעוּר שְׁנֵי פְּתָחִים</b>. ייכנס לתוך בית הכנסת,<br>            ויתרחק מן הפתח כלפי פנים כשיעור של פתח נוסף.
<b>מְזוּזֹת פְּתָחָי</b>. רמז לשני<br>            פתחים.
<h3> ג</h3>
<b>בֵּית הַמִּדְרָשׁ גָּדוֹל מִבֵּית הַכְּנֶסֶת</b>. שקדושתו גדולה<br>            יותר (לקמן יא,יד; הלכות תלמוד תורה ד,ט), וכן גדולה מעלתו לעניין התפילה.
<b>וְהוּא<br>            שֶׁיִּתְפַּלֵּל שָׁם תְּפִלַּת צִבּוּר</b>. שאין מעלה לתפילת היחיד בבית המדרש על פני<br>            תפילת הציבור בבית הכנסת.
<h3> ד</h3>
<b>מִתְפַּלֵּל בְּקוֹל רָם וְהַכֹּל שׁוֹמְעִין</b>. את תפילת העמידה.
<b>גְּדוֹלִים וּבְנֵי חֹרִין</b>. שאינם עבדים או קטנים.
<b>וּשְׁלִיחַ צִבּוּר אֶחָד<br>            מֵהֶן</b>. שאף הוא נספר כאחד מן העשרה.
<b>וְהוּא שֶׁיִּהְיוּ רֹב הָעֲשָׂרָה לֹא הִתְפַּלְּלוּ</b>. ואלו<br>            שהתפללו אינם אלא השלמה לרוב.
<b>קְדֻשָּׁה</b>. הנאמרת בחזרת תפילת העמידה (ראה לקמן<br>            ט,ד), וכן זו הנאמרת בברכת המאורות (ראה לעיל ז,יז), ובסדר היום (לקמן ט,ה-ו).
<b>וְלֹא<br>            קוֹרְאִין בַּתּוֹרָה וכו'</b>. שהקריאה עם הברכות המיוחדות לקריאות אלו (ראה לקמן<br>            יב,ה, יב,טו) נעשית בציבור בלבד (יב,ג).
<h3> ה</h3>
<b>לֹא יִהְיֶה אֶחָד מְבָרֵךְ בִּרְכוֹת שְׁמַע וכו'</b>. החלק<br>            הראשון של תפילת הציבור, שהוא קריאת שמע וברכותיה (ראה לקמן ט,א).
<b>פּוֹרֵס</b>. מברך את שתי ברכות קריאת שמע שלפניה.
<b>קַדִּישׁ</b>. תפילת שבח ששמו של הקב"ה<br>            יתגדל ויתברך בעולם. נאמרת בתחילת התפילה בציבור ובסופה (ראה לקמן ט,א, ט,ו; לנוסחה ראה סדר<br>            התפילות, כט).
<b>נוֹשְׂאִין אֶת כַּפֵּיהֶן</b>. לברך בברכת כהנים (ראה לקמן פרקים<br>            יד-טו).
<b>וְהַכֹּהֲנִים מִן הַמִּנְיָן</b>. שאף הם נספרים כחלק מן העשרה (ראה לקמן<br>            טו,ט).
<b>עַד מָתַי לָעֵדָה וכו'</b>. פסוק זה מתייחס לאותם המרגלים שהוציאו<br>            דיבה על ארץ ישראל, ומכנה אותם 'עדה'.
<b>וְהָיוּ עֲשָׂרָה שֶׁהֲרֵי יָצְאוּ<br>            יְהוֹשֻׁעַ וְכָלֵב</b>. שמתחילה היו שנים עשר איש, ושני אלה לא השתתפו בעצת המרגלים,<br>            וכך עולה שמשמעות 'עדה' היא עשרה.
<h3> ו</h3>
<b>וְכָל דָּבָר שֶׁבִּקְדֻשָּׁה</b>. מאותם הדברים שנמנו לעיל.
<b>אִם<br>            הִתְחִילוּ בָּהֶן בַּעֲשָׂרָה וכו'</b>. אם התחילו את הדבר שבקדושה בנוכחות מניין<br>            עשרה, וחלקם הלכו באמצע העניין.
<b>אַף עַל פִּי שֶׁאֵינָן רַשָּׁאִין</b>. שאסור להם<br>            לעשות כך.
<b>יִגְמְרוּ הַשְּׁאָר</b>. אלו שנשארו, יגמרו את אותו הדבר שהתחילו בו.
<h3> ז</h3>
<b>בְּמָקוֹם אֶחָד</b>. באותה הרשות.
<b>חָצֵר קְטַנָּה<br>            שֶׁנִּפְרְצָה בִּמְלוֹאָהּ לְחָצֵר גְּדוֹלָה</b>. שהן צמודות זו לזו, וכל הקיר החוצץ<br>            ביניהן נהרס, אך במבט מתוך החצר הגדולה נראים כתלים משני צדדי הפרצה, משום שהיא רחבה מן<br>            החצר הקטנה.
<b>תִּשְׁעָה בַּגְּדוֹלָה וְיָחִיד בַּקְּטַנָּה מִצְטָרְפִין</b>. שהקטנה טפלה לגדולה.
<b>תִּשְׁעָה בַּקְּטַנָּה וְיָחִיד בַּגְּדוֹלָה אֵין<br>                מִצְטָרְפִין</b>. שאין הגדולה טפלה לקטנה, ואינה מתחברת עמה משום המחיצה שיוצרים<br>            הכתלים שבצדי הפרצה ביניהן, ולפיכך אין העומד בה נגרר אחר העומדים בקטנה.
<b>יוֹצְאִין<br>            יְדֵי<br>                חוֹבָתָן</b>. שאף שליח הציבור נגרר אחר רוב הציבור.
<b>שֶׁהֲרֵי הוּא מֻפְלָג<br>            מֵהֶן</b>. נפרד מהם.
<b>פַּסִּין מִכָּאן וּמִכָּאן</b>. מחיצות חלקיות משני<br>            הצדדים, שניכר שיש שם מחיצה בעלת פתח.
<b>כְּקֶרֶן זָוִית</b>. פינה.
<h3> ח</h3>
<b>הָיְתָה צוֹאָה</b>. שאסור להתפלל או לקרוא קריאת שמע בצדה (לעיל<br>            ד,ח, הלכות קריאת שמע ג,ד).
<b>אָסוּר לְהִתְפַּלֵּל וְלִקְרוֹת קְרִיַּת שְׁמַע<br>            בַּקְּטַנָּה</b>. שהיא כקרן זווית של הגדולה, וכאותה הרשות.
<b>רֵיחַ רַע</b>. שאף<br>            ממנו יש להרחיק (ראה שם ג,יב).
<b>מִפְּנֵי שֶׁהִיא מֻפְלֶגֶת מִמֶּנָּה</b>. נפרדת,<br>            ואם הצואה ברשות אחרת ניתן לקרוא ולהתפלל (שם ג,ט).
<h3> ט</h3>
<b>שְׁלִיחַ צִבּוּר</b>. החזן המתפלל בקול רם.
<b>מוֹצִיא אֶת<br>            הָרַבִּים יְדֵי חוֹבָתָן</b>. כך שאינם צריכים להתפלל בעצמם.
<b>כְּמִתְפַּלְּלִין</b>. כאילו<br>            התפללו (ראה הלכות ברכות א,יא).
<b>בְּמִי שֶׁאֵינוֹ יוֹדֵעַ לְהִתְפַּלֵּל</b>. ומשום כך יכול לצאת ידי חובתו בתפילתו של שליח הציבור.
<h3> י</h3>
<b>חוּץ מֵרֹאשׁ הַשָּׁנָה וְיוֹם הַכִּפּוּרִים שֶׁל יוֹבֵל</b>. שבימים<br>            הללו מאריכים בתפילת מוסף, ויש בה תשע ברכות — מלכויות, זכרונות ושופרות (לעיל<br>            ב,ו-ח).
<b>וְאֵין רֹב הַיּוֹדְעִין אוֹתָן יְכוֹלִין לְכַוֵּן דַּעְתָּן בָּהֶן</b>. מרוב אריכותן.
<h3> יא</h3>
<b>גָּדוֹל שֶׁבַּצִּבּוּר בְּחָכְמָתוֹ וּבְמַעֲשָׂיו</b>. שהוא גדול<br>            בחכמה ובעל מעשים טובים.
<b>קוֹלוֹ עָרֵב וְרָגִיל לִקְרוֹת</b>. בעל קול נאה ובקי<br>            בקריאת פסוקי התנ"ך.
<b>שֶׁלֹּא נִתְמַלֵּא זְקָנוֹ</b>. שטרם הגיע לגיל של צמיחת כל שערות<br>            הזקן (שו"ת הרמב"ם קעז).
<b>מִפְּנֵי כְּבוֹד הַצִּבּוּר</b>. שאין זה<br>            כבודם שיהא שליח ציבור אדם צעיר כל כך.
<b>אֲבָל פּוֹרֵס הוּא עַל שְׁמַע וכו'</b>. שאין<br>            הפורס על שמע נחשב כשליח ציבור, ודיו שיהיה מחויב במצוות כדי להוציא אחרים ידי חובתם.
<h3> יב</h3>
<b>וְכֵן הָעִלֵּג</b>. המשבש את הקריאה.
<b>מִי שֶׁקּוֹרֵא<br>            לְעַיִ"ן אָלֶ"ף וכו'</b>. שאינו מבחין ביניהן.
<b>לְהוֹצִיא אֶת<br>            הָאוֹתִיּוֹת כְּתִקְנָן</b>. לבטא אותן כראוי.
<b>וְהָרַב מְמַנֶּה אֶחָד<br>            מִתַּלְמִידָיו</b>. את מי שלדעת הרב ראוי להיות שליח הציבור.
<b>הַסּוּמָא</b>. עיוור.
<b>פּוֹרֵס עַל שְׁמַע</b>. על אף שאינו<br>            רואה את המאורות, מברך עליהם מפני שנהנה מקיומם.
<b>אֲבָל מִי שֶׁכְּתֵפָיו מְגֻלּוֹת...<br>            עַד שֶׁיִּהְיֶה עָטוּף</b>. מכוסה. שכך ראוי לשליח הציבור, וכן היא דרך החכמים<br>            ותלמידיהם בתפילתם (לעיל ה,ה).
<h2>פרק ט</h2>
<h3> א</h3>
<b>יוֹרֵד לִפְנֵי הַתֵּבָה</b>. שבאמצע חזית בית הכנסת מצויה תיבה שבה<br>            מונח ספר התורה, ושליח הציבור ניצב על הארץ כשפניו אליה וגבו כלפי הציבור (ראה לקמן<br>            יא,ג-ד).
<b>יְהֵא שְׁמֵיהּ רַבָּה מְבָרַךְ</b>. יהי שמו הגדול (של הקב"ה)<br>            מבורך.
<b>וְעוֹנִין אָמֵן בְּסוֹף קַדִּישׁ</b>. וכן בכמה מקומות במהלכו (ראה סדר<br>            התפילות, ל).
<b>וּפוֹרֵס עַל שְׁמַע</b>. קורא קריאת שמע בברכותיה (ראה לעיל ח,ה).
<b>וְהַיּוֹדֵעַ<br>            לְבָרֵךְ וְלִקְרוֹת קוֹרֵא עִמּוֹ</b>. ואם אינו יודע, שליח הציבור מוציאו ידי חובתו<br>            (ראה לעיל ח,ט).
<h3> ב</h3>
<b>וְהַכֹּל עוֹמְדִין מִיָּד וּמִתְפַּלְּלִין בְּלַחַשׁ</b>. מיד<br>            לאחר 'גאל ישראל', כדי לסמוך גאולה לתפילה (לעיל ז,יז).
<b>עוֹמֵד שׁוֹתֵק עַד<br>            שֶׁיִּתְפַּלֵּל שְׁלִיחַ צִבּוּר</b>. ממתין בלא להפריע למתפללים, עד שיסיים שליח<br>            הציבור את התפילה בלחש.
<b>וְיַעֲמֹד בַּמָּקוֹם שֶׁהִגִּיעַ אֵלָיו</b>. ולא יחזור<br>            למקום שעמד בו, עד שיגיעו לקדושה (לקמן ה"ד).
<h3> ג</h3>
<b>לְהוֹצִיא אֶת מִי שֶׁלֹּא הִתְפַּלֵּל</b>. שאינו יודע להתפלל<br>            (לעיל ח,ט).
<b>וְהַכֹּל עוֹמְדִין וכו'</b>. כולם עונים אמן, בין אם התפללו<br>            ובין אם יוצאים ידי חובה בתפילת שליח הציבור (ראה הלכות ברכות א,יג).
<h3> ד</h3>
<b>וְאוֹמֵר קְדֻשָּׁה בִּבְרָכָה שְׁלִישִׁית</b>. מתחיל את הברכה<br>            בקריאה לקדש את שמו של הקב"ה בעולם בדומה למלאכים (לנוסח הקדושה ראה סדר התפילות, כו).
<b>שׁוֹחִין<br>            מְעַט</b>. מתכופפים מעט, אך לא בכריעה שלמה (השווה לעיל ה,יב).
<b>עַל שֶׁאָנוּ<br>            מוֹדִים לָךְ</b>. כל השבחים הללו מוספים על ההודאה שהייתה בתפילה.
<b>מוֹדִים<br>            מוֹדִים</b>. שנראה כאילו הוא מודה לשתי רשויות (ראה הלכות קריאת שמע ב,יא).
<h3> ה</h3>
<b>שֶׁיַּשְׁלִים כָּל הַתְּפִלָּה</b>. שיגמור את חזרת תפילת העמידה.
<b>יֵשֵׁב<br>            וְיִפֹּל עַל פָּנָיו וכו'</b>. וזו נפילת אפיים (ראה לעיל ה,יג-טו, ז,יז).
<b>כְּדֶרֶךְ שֶׁעָנוּ תְּחִלָּה</b>. אמן, ויהא שמה רבא (כדלעיל<br>            ה"א).
<b>וְקָרָא זֶה אֶל זֶה</b>. הוא תחילתו של פסוק הקדושה.
<b>וְהֵן<br>            עוֹנִין</b>. הציבור עונה ומשלים את הקדושה, כדרך שעושים בתפילת העמידה (לעיל ה"ד).
<b>וְחוֹזֵר<br>            וְקוֹרֵא הַקְּדֻשָּׁה תַּרְגּוּם... כְּדֵי לְהָבִין לָעָם</b>. מתרגם את הפסוקים<br>            לארמית, כדי שיהא מובן לכולם (ראה לקמן יב,י).
<h3> ו</h3>
<b>הֵן הַנִּקְרָאִים סֵדֶר הַיּוֹם</b>. שקריאת הפסוקים הללו נתקנה<br>            מעיקרה כסדר של לימוד יומי קבוע.
<b>וְאַחַר כָּךְ מִתְחַנֵּן בְּדִבְרֵי תַּחֲנוּנִים וּבִפְסוּקֵי רַחֲמִים</b>. לפירוטם ראה סדר התפילות, לה.
<b>עוֹנִין כְּדַרְכָּן וְנִפְטָרִין</b>. עונים<br>            'אמן יהא שמה רבה' וכו', ואחר כך הולכים לענייניהם.
<h3> ז</h3>
<b>מִי שֶׁרִחֵם עַל קַן צִפּוֹר וכו'</b>. שציווה בתורה לשלח את<br>            האם, ואחר כך לקחת את הבנים (דברים כב,ו; וראה הלכות שחיטה יג,א).
<b>שֶׁלֹּא יִשְׁחֹט<br>            אוֹתוֹ וְאֶת בְּנוֹ וכו'</b>. שדבר זה נאסר בתורה (ויקרא כב,כח; וראה הלכות שחיטה<br>            יב,א).
<b>יְרַחֵם עָלֵינוּ</b>. כשם שהוא מצווה על התנהגות רחמנית כלפי בעלי החיים.
<b>וְאֵינָם<br>            רַחֲמִים</b>. אין הן נובעות מרחמנות.
<b>כָּל עִקָּר</b>. בכלל.
<b>בְּכִנּוּיִין</b>. ביטויים של שבח.
<b>וְהָאַמִּיץ וְהָעִזּוּז</b>. מילים נרדפות<br>            לחזק.
<b>שֶׁאֵין כֹּחַ בָּאָדָם לְהַגִּיעַ סוֹף שְׁבָחָיו וכו'</b>. האדם אינו<br>            יכול לומר את כל שבחי ה'.
<b>אוֹמֵר מַה שֶּׁאָמַר מֹשֶׁה רַבֵּנוּ</b>. האופן<br>            שבו תיאר בתורה את גדולתו של ה': "הגדֹל הגבֹר והנורא" (דברים י,יז), ואינו<br>            מוסיף על כינויים אלו.
<h3> ח</h3>
<b>וְהוּא רַחוּם וכו'</b>. פסוקי הקדמה לתפילה (השווה לעיל<br>            ז,יח).
<b>כְּדֶרֶךְ שֶׁעָשָׂה בְּשַׁחֲרִית</b>. לעיל הל' ג-ד.
<b>וּמִתְחַנֵּן מְעַט מִיּוֹשֵׁב</b>. בעודו יושב, כדלעיל ה"ה.
<h3> ט</h3>
<b>לִפְרֹס עַל שְׁמַע</b>. לקרוא את שמע בברכותיה (כדלעיל ה"א).
<b>לְפִי שֶׁאֵין תְּפִלַּת עַרְבִית חוֹבָה</b>. שלא נתקנה כנגד קרבן תמיד (לעיל א,ו).
<b>בְּרָכוֹת<br>            לְבַטָּלָה</b>. בלא צורך, ואסור לעשות כך (ברכות א,טו).
<b>שֶׁאֵין כָּאן אָדָם<br>            שֶׁנִּתְחַיֵּב בָּהֶן כְּדֵי לְהוֹצִיאו</b>. שהרי חזרת התפילה נועדה להוציא ידי חובה<br>            את שאינו בקי (לעיל ה"ג).
<h3> י</h3>
<b>בְּרָכָה אַחַת מֵעֵין הַשֶּׁבַע</b>. שהיא תמציתן של שבע הברכות.
<b>קוֹנֵה</b>. בורא.
<b>מָגֵן אֲבוֹת בִּדְבָרוֹ</b>. שהבטיח לאבות<br>            להצילם מכל פגע.
<b>הַמֵּנִיחַ לְעַמּוֹ</b>. שהעניק להם יום מנוחה.
<b>כִּי בָם<br>            רָצָה</b>. בחר בהם.
<b>מְעוֹן הַבְּרָכוֹת</b>. מקור הברכות.
<b>אֵינוֹ מִתְפַּלֵּל שֶׁבַע</b>. אינו חוזר על התפילה במלואה.
<h3> יא</h3>
<b>שֶׁרֹב הָעָם</b>. אנשים רבים.
<b>וְיִהְיֶה שָׁם מִי<br>            שֶׁנִּתְאַחֵר לָבֹא וכו'</b>. בתוך הקהל עשוי להיות אדם שאיחר, ויסיים את תפילתו<br>            מאוחר משאר הציבור.
<b>וְיָבֹא לִידֵי סַכָּנָה</b>. שמסוכן לצאת בלילה כשהוא לבדו.
<h3> יב</h3>
<b>אֵין שְׁלִיחַ צִבּוּר... מַזְכִּיר עִנְיַן הַיּוֹם</b>. אינו<br>            חותם בברכה המזכירה את קדושת היום המיוחד.
<b>שֶׁלֹּא נִתְחַיֵּב הַיּוֹם בִּתְפִלָּה<br>            זוֹ</b>. שאינה מחיובו של אותו היום, אלא נתקנה לכבוד השבת בלבד.
<h3> יג</h3>
<b>וּמִתְפַּלְּלִין מוּסָף בְּלַחַשׁ</b>. ונהגו שאחרי שחרית קוראים<br>            בתורה, ואחר כך מתפללים מוסף (ראה לקמן יב,כ).
<b>וְאֵין אוֹמְרִין קְדֻשָּׁה וְלֹא<br>            תַּחֲנוּנִים</b>. של 'סדר היום' (לעיל ה"ה).
<h3> יד</h3>
<b>אוֹמֵר סֵדֶר הַיּוֹם אַחַר תְּפִלַּת מוּסָף</b>. שבהם לא נהגו<br>            לדחותם לתפילת מנחה.
<b>וְאַחַר כָּךְ מַבְדִּיל</b>. שמבדילים בבית הכנסת, כדי<br>            להוציא את הרבים ידי חובתם (השווה הלכות שבת כט,ח).
<h2>פרק י</h2>
<h3> א</h3>
<b>יַחֲזֹר וְיִתְפַּלֵּל בְּכַוָּנָה</b>. ש'כל תפילה שאינה<br>            בכוונה — אינה תפילה' (לעיל ד,טו), מפני שהתפילה היא 'עבודה שבלב'<br>            ומבוססת על כוונת הלב (לעיל א,א).
<b>וְאִם כִּוֵּן לִבּוֹ בִּבְרָכָה רִאשׁוֹנָה<br>            וכו'</b>. שהיא תחילתה של התפילה, ובה מתואר הקשר בין המתפלל לה'. ועיקר<br>            הכוונה היא שיראה עצמו כאילו הוא עומד לפני השכינה (לעיל ד,טז).
<b>מִי שֶׁטָּעָה<br>            וכו'</b>. ששלוש הברכות הראשונות נחשבות כיחידה אחת, וכן האחרונות (ראה לעיל א,ד).
<b>חוֹזֵר<br>            לַעֲבוֹדָה</b>. הברכה הראשונה מהברכות האחרונות.
<b>וּמַשְׁלִים תְּפִלָּתוֹ עַל<br>            הַסֵּדֶר</b>. מאותה ברכה ואילך.
<b>עַל דֶּרֶךְ זֶה</b>. באותו האופן.
<h3> ב</h3>
<b>כְּשֶׁהוּא מִתְפַּלֵּל בְּלַחַשׁ</b>. יחד עם כל הציבור (לעיל<br>            ט,ב).
<b>מִפְּנֵי טֹרַח הַצִּבּוּר</b>. שיצטרכו להמתין לו עד שיסיים את התפילה<br>            השנייה.
<b>סוֹמֵךְ עַל הַתְּפִלָּה וכו'</b>. שתפילתו בקול רם תיחשב לחזרה<br>            לעניין הטעות.
<b>וְהִיא שֶׁאִם טָעָה בָּהּ לְעוֹלָם חוֹזֵר</b>. התפילה בקול רם היא<br>            זו שחוזר בה שליח הציבור אם טעה (כדלעיל ה"א).
<h3> ג</h3>
<b>וְנִבְהַל</b>. התבלבל.
<b>וְלֹא יָדַע מֵהֵיכָן יַתְחִיל</b>. ששכח<br>            כיצד מתחילה הברכה.
<b>וְשָׁהָה שָׁעָה</b>. המתין זמן מה ולא נזכר מה לומר.
<b>יַעֲמֹד אַחֵר תַּחְתָּיו</b>. אדם אחר יחליף אותו בתפילתו.
<b>אֵין מַמְתִּינִין לוֹ</b>. עד שישהה זמן, כדלעיל.
<b>שֶׁמָּא<br>            מִינוּת נִזְרְקָה בּוֹ</b>. שמא נעשה מין, ומשום כך הוא משתמט מן הברכה לאיבוד המינים<br>            (וראה לעיל ב,א).
<b>אִם הִתְחִיל בָּהּ מַמְתִּינִין לוֹ שָׁעָה</b>. כדרך שאר<br>            טועים, שאם התחיל בה אין בו חשש מינות.
<b>וְלֹא יְהֵא הַשֵּׁנִי סַרְבָן בְּאוֹתָהּ שָׁעָה</b>. אלא יסכים<br>            להחליף את שליח הציבור מיד.
<h3> ד</h3>
<b>וּמֵהֵיכָן הוּא מַתְחִיל</b>. שליח הציבור השני, שעמד במקום זה<br>            שטעה.
<b>אֲבָל אִם טָעָה בְּאַחַת מִשָּׁלֹשׁ רִאשׁוֹנוֹת וכו'</b>. שהן כיחידה<br>            אחת (כדלעיל ה"א).
<h3> ה</h3>
<b>מִפְּנֵי שֶׁבְּגָדַי צְבוּעִין</b>. ורוצה להתפלל בבגדי לבן בלבד,<br>            כדרך שהיו עובדים במקדש.
<b>אַף בִּלְבָנִים לֹא יַעֲבֹר בְּאוֹתָהּ הַתְּפִלָּה</b>. שאין מרשים לו להיות שליח ציבור, משום שיש בהקפדה כזו מדרכי המינים.
<b>מִפְּנֵי<br>                שֶׁיֵּשׁ בְּרַגְלִי סַנְדָּל</b>. ורוצה להתפלל יחף, כפי שנהגו במקדש.
<h3> ו</h3>
<b>מִי שֶׁנִּסְתַּפֵּק... אֵינוֹ חוֹזֵר וּמִתְפַּלֵּל</b>. שאין<br>            מניין התפילות ונוסחן מצווה מן התורה, אלא מדברי חכמים (ראה לעיל א,א), וספק דברי חכמים<br>            להקל.
<b>אֶלָּא אִם כֵּן... עַל דַּעַת שֶׁהִיא נְדָבָה</b>. רשאי לחזור<br>            ולהתפלל, אם מתכוון שתהיה נדבה.
<b>שֶׁאִם רָצָה הַיָּחִיד וכו'</b>. כשם שהיחיד<br>            רשאי להביא קרבנות נדבה בכל יום חול (ראה לעיל א,ט-י).
<b>וְנִזְכַּר שֶׁכְּבָר הִתְפַּלֵּל פּוֹסֵק</b>. שאינו מחויב באותה<br>            התפילה, ואסור לברך ברכה שאינה צריכה (ראה הלכות ברכות א,טו).
<b>וְאִם הָיְתָה<br>                תְּפִלַּת עַרְבִית וכו'</b>. שהיא תפילת רשות (לעיל א,ו).
<b>אֶלָּא עַל<br>            דַּעַת<br>                שֶׁאֵינָהּ חוֹבָה</b>. שהתכוון מלכתחילה להוסיף תפילה שאינו מחויב בה. ואף שקיבלו<br>            ישראל אותה עליהם כחובה, הרי היא מעיקרה רשות (ראה לעיל ג,ו-ז, ו,ז, ט,ט).
<h3> ז</h3>
<b>בְּמוּסָף פּוֹסֵק וַאֲפִלּוּ בְּאֶמְצַע הַבְּרָכָה וכו'</b>. שאין<br>            ברכות הבקשה קשורות לתפילת מוסף כלל.
<h3> ח</h3>
<b>חוֹזֵר לָרֹאשׁ</b>. שטעה בכך שלא הזכיר גבורות ה' בנתינת<br>            הגשם, בזמן הראוי לירידת הגשם (ראה לעיל ב,טו). וצריך לחזור לראש התפילה משום שטעה באחת<br>            משלוש הראשונות (לעיל ה"א).
<b>וְאִם הִזְכִּיר הַטַּל אֵינוֹ חוֹזֵר</b>. שהזכיר<br>            גבורתו של ה', הנותן מים לעולם.
<b>וְאִם טָעָה בִּימוֹת הַחַמָּה... חוֹזֵר<br>            לָרֹאשׁ</b>. שהגשם בימות החמה הוא סימן קללה.
<b>שֶׁאֵין הַטַּל נֶעְצָר וְאֵינוֹ צָרִיךְ בַּקָּשָׁה</b>. שהזכרת<br>            הגבורה היא מעין בקשה, ולפיכך אין בהשמטת הטל משום טעות גמורה.
<h3> ט</h3>
<b>שֶׁשָּׁכַח הַשְּׁאֵלָה מִבִּרְכַּת הַשָּׁנִים</b>. לא הזכיר את<br>            בקשת הגשמים בחורף (לעיל ב,טז).
<b>שׁוֹאֵל אֶת הַגְּשָׁמִים בְּשׁוֹמֵעַ תְּפִלָּה</b>. שבברכה<br>            זו רשאי לבקש כל צרכיו (לעיל ו,ג, וראה ב,יז).
<b>חוֹזֵר לְבִרְכַּת הַשָּׁנִים</b>. שהיא מקומה של בקשה זו.
<b>חוֹזֵר וּמִתְפַּלֵּל שְׁנִיָּה</b>. משום שטעה בעניין<br>            חשוב.
<h3> י</h3>
<b>יַעֲלֶה וְיָבֹא</b>. התוספת המיוחדת למועדים, שהיא בקשה להיזכר<br>            לפני ה' בימים אלו. נאמרת בברכת 'עבודה' (לעיל ב,י-יא).
<b>דִּבְרֵי<br>            תַּחֲנוּנִים אַחַר תְּפִלָּתוֹ וכו'</b>. תוספות של בקשות אחר סיום התפילה, שיכול<br>            אדם להאריך בהן (לעיל ו,ב).
<h3> יא</h3>
<b>עַרְבִית שֶׁל רֹאשׁ חֹדֶשׁ... אֵינוֹ חוֹזֵר</b>. שאין מקדשים את<br>            החודש בלילה (ראה הלכות קידוש החדש ב,ח).
<h3> יב</h3>
<b>חוֹזֵר וּמִתְפַּלֵּל אִם טָעָה כְּמוֹתוֹ</b>. בטעות דומה, ואין<br>            הבדל בדיניהם.
<b>מִפְּנֵי טֹרַח הַצִּבּוּר</b>. שיצטרכו להמתין עד שיתפלל שנית מן<br>            ההתחלה.
<b>תְּפִלַּת הַמּוּסָפִין לְפָנָיו</b>. ובעת הצורך די בהזכרה זו.
<h3> יג</h3>
<b>עֲשֶׂרֶת הַיָּמִים שֶׁמֵּרֹאשׁ הַשָּׁנָה וְעַד יוֹם הַכִּפּוּרִים</b>. שבהם<br>            מוסיפים הוספות מיוחדות בנוסח התפילה (ראה לעיל ב,יח-יט).
<b>וְחָתַם... הָאֵל<br>            הַקָּדוֹשׁ</b>. במקום 'המלך הקדוש'.
<b>חוֹזֵר לָרֹאשׁ</b>. כדין הטועה<br>            בשלוש ראשונות.
<b>חוֹזֵר לִתְחִלַּת הַבְּרָכָה</b>. כדין הטועה בברכה מן האמצעיות.
<h3> יד</h3>
<b>הַבְדָּלָה בְּחוֹנֵן הַדַּעַת</b>. במוצאי שבת או מוצאי יום טוב<br>            (לעיל ב,יב).
<b>מַשְׁלִים תְּפִלָּתוֹ וְאֵינוֹ צָרִיךְ לַחֲזֹר</b>. שהרי מבדיל אחר<br>            כך על כוס יין (ראה הלכות שבת כט,ו).
<b>שֶׁלֹּא הִזְכִּיר עַל הַנִּסִּים בַּחֲנֻכָּה<br>            וּפוּרִים</b>. בברכת 'הודיה' (לעיל ב,יג)
<b>וַעֲנֵנוּ בִּתְפִלַּת<br>            תַּעֲנִית</b>. שהיחיד אומרה בברכת 'שומע תפילה' ושליח הציבור בין<br>            'גואל' ל'רופא' (לעיל ב,יד).
<b>אֵינוֹ חוֹזֵר וּמִתְפַּלֵּל</b>. שהן תוספות שאינן עיקריות.
<b>וְאִם נִזְכַּר קֹדֶם שֶׁיַּעֲקֹר רַגְלָיו</b>. יכול<br>            לצרף את תפילת 'עננו' לתחנונים שאחר התפילה.
<b>יִהְיוּ לְרָצוֹן וכו'</b>. הוא<br>            הפסוק החותם את התפילה (לעיל ב,ט).
<h3> טו</h3>
<b>יִתְפַּלֵּל עַרְבִית שְׁתַּיִם שֶׁל שַׁבָּת</b>. ואף שתפילת<br>            ההשלמה שונה מן התפילה ששכח (לעניין תפילת התשלומים ראה לעיל ג,ח-י).
<b>וְכֵן בְּיוֹם<br>            טוֹב</b>. אם לא התפלל מנחה בערב יום טוב, יתפלל ערבית שתיים של יום טוב.
<b>מַבְדִּיל<br>            בָּרִאשׁוֹנָה וְאֵינוֹ מַבְדִּיל בַּשְּׁנִיָּה</b>. שהראשונה היא התפילה שבזמנה,<br>            ואחריה מתפלל את תפילת התשלומים (לעיל ג,ח).
<b>וְאִם הִבְדִּיל בִּשְׁתֵּיהֶם אוֹ לֹא<br>            הִבְדִּיל בְּאַחַת מֵהֶם יָצָא</b>. שאין פגם בהבדלה יתרה, ואף אם לא הבדיל כלל יצא<br>            (לעיל הי"ד).
<b>מִפְּנֵי שֶׁהִקְדִּימָהּ לַתְּפִלָּה שֶׁהִיא תְּפִלַּת עַרְבִית</b>. שההבדלה<br>            היא סימן לכך שהשנייה דווקא היא תפילת ערבית.
<b>אֲפִלּוּ שַׁחֲרִית וּמוּסָף</b>. שבדרך<br>            כלל מתפללים אותן זו אחר זו (ראה לעיל ט,יג).
<b>כְּדֵי שֶׁתִּתְחוֹנֵן דַּעְתּוֹ<br>                עָלָיו</b>. שיעור זמן שתתיישב דעתו ויוכל להתחנן כראוי (ראה לעיל ד,טז).
<h3> טז</h3>
<b>אָסוּר לוֹ לַמִּתְפַּלֵּל וכו'</b>. אלא צריך להתפלל יחד עם<br>            הציבור (וראה עוד לעיל ו,ב).
<b>לְהַתְחִיל וְלִגְמֹר</b>. את תפילת העמידה.
<b>עוֹנֶה הַקְּדֻשָּׁה עִם הַצִּבּוּר וּמִתְפַּלֵּל שְׁאָר הַתְּפִלָּה לְעַצְמוֹ</b>. בלא<br>            להתחשב בקצב שליח הציבור.
<b>לֹא יַפְסִיק וכו'</b>. שאין להפסיק בתפילה לשום<br>            עניין (ראה לעיל ו,ט), ואפילו לא לדברים שבקדושה.
<b>צָרִיךְ לוֹמַר בִּשְׁאָר<br>            הַבְּרָכוֹת</b>. שאין מפסיקים את התפילה בכדי לענות על ברכות אחרות.
<h2>פרק יא</h2>
<h3> א</h3>
<b>שֶׁיֵּשׁ בּוֹ עֲשָׂרָה מִיִּשְׂרָאֵל</b>. ויכולים להתפלל בציבור (לעיל<br>            ח,ד).
<b>וְכוֹפִין בְּנֵי הָעִיר זֶה אֶת זֶה</b>. יכולים להכריח אחד את השני להשתתף<br>            בתשלומי הבנייה והקנייה (ראה גם הלכות שכנים ו,א).
<b>וְלִקְנוֹת לָהֶן סֵפֶר תּוֹרָה<br>            נְבִיאִים וּכְתוּבִים</b>. שיוכלו לקרוא בהם בציבור וללמוד בהם.
<h3> ב</h3>
<b>בְּגָבְהָהּ שֶׁל עִיר</b>. במקום הכי גבוה בעיר.
<b>וּמַגְבִּיהִין<br>            אוֹתוֹ</b>. את הבניין עצמו.
<b>וְאֵין פּוֹתְחִין פִּתְחֵי בֵּית הַכְּנֶסֶת אֶלָּא<br>            לַמִּזְרָח וכו'</b>. כשם שפתחו של המשכן, וכן של המקדש, היו כלפי מזרח.
<b>וּבוֹנִין<br>            בּוֹ הֵיכָל</b>. מעין חדרון שבו מאחסנים את ספרי התורה.
<b>בָּרוּחַ<br>            שֶׁמִּתְפַּלְּלִין כְּנֶגְדָּהּ בְּאוֹתָהּ הָעִיר</b>. באותו הצד שלכיוונו מתפללים.
<h3> ג</h3>
<b>בִּימָה בְּבֵית הַכְּנֶסֶת</b>. מבנה מוגבה במרכז בית הכנסת.
<b>דִּבְרֵי כִּבּוּשִׁין</b>. דברי מוסר.
<b>וּכְשֶׁמַּעֲמִידִין הַתֵּבָה שֶׁיֵּשׁ<br>            בָּהּ סֵפֶר תּוֹרָה וכו'</b>. שלעתים מוציאים את ספר התורה מן ההיכל ומניחים אותו<br>            בתוך ארון (ארון הקודש), ומעמידים את הארון במרכזה של חזית בית הכנסת.
<b>וּפָנֶיהָ כְּלִפְנֵי הָעָם</b>. הצד הקדמי שלה (הפתח) כלפי הציבור.
<h3> ד</h3>
<b>הַזְּקֵנִים</b>. תלמידי החכמים.
<b>שׁוּרָה לִפְנֵי שׁוּרָה</b>. זו<br>            אחר זו.
<b>פְּנֵי כָּל הָעָם כְּלִפְנֵי הַקֹּדֶשׁ וכו'</b>. וכל השורות פונות<br>            לאותו הכיוון, שהוא כיוון התפילה.
<b>בָּאָרֶץ לִפְנֵי הַתֵּבָה</b>. עומד על הרצפה,<br>            ולא במקום מוגבה (לעיל ה,ו-ז; וראה לעיל ט,א).
<h3> ה</h3>
<b>מְכַבְּדִין</b>. מטאטאים.
<b>וּמְרַבְּצִין</b>. מזלפים מים,<br>            בכדי לנקותם.
<b>וּבַמַּעֲרָב</b>. בקהילות צפון אפריקה.
<b>בְּשִׁנְעָר וְאֶרֶץ<br>            הַצְּבִי</b>. בבל וארץ ישראל.
<b>עֲשָׁשִׁיּוֹת</b>. מנורות.
<b>וּבְעָרֵי<br>            אֱדוֹם</b>. ארצות אירופה.
<h3> ו</h3>
<b>אֵין נוֹהֲגִין בָּהֶן קַלּוּת רֹאשׁ וכו'</b>. אלא מכבדים את<br>            המקום בהתנהגות רצינית.
<b>נֵאוֹתִין</b>. משתמשים.
<b>וְאֵין נִכְנָסִין לָהֶן<br>            וכו'</b>. אסור להשתמש בהם כמחסה מפני פגעי מזג אויר.
<b>מֻתָּרִין לֶאֱכֹל<br>            וְלִשְׁתּוֹת בָּהֶן מִדֹּחַק</b>. כאשר אין להם אפשרות אחרת.
<h3> ז</h3>
<b>וְאֵין מְחַשְּׁבִין בָּהֶן חֶשְׁבּוֹנוֹת</b>. שאף זה שימוש שאינו<br>            מכובד.
<b>הֶסְפֵּד שֶׁל רַבִּים</b>. שהוא צורך לציבור.
<b>שֶׁכָּל הָעָם<br>            מִתְקַבְּצִין וּבָאִין בִּגְלָלָן</b>. לכבוד אותם החכמים שמשתתפים בהספד.
<h3> ח</h3>
<b>לֹא יַעֲשֶׂנּוּ דֶּרֶךְ וכו'</b>. שאסור להשתמש בו כדרך קיצור.
<b>לְקָרֵב<br>            הַדֶּרֶךְ</b>. לקצר את הדרך.
<b>שֶׁאָסוּר לְהִכָּנֵס לָהֶן אֶלָּא לִדְבַר מִצְוָה</b>. כפי שיתבאר בהלכות הבאות (וראה גם הלכות בית הבחירה ז,ב).
<h3> ט</h3>
<b>לִקְרוֹת תִּינוֹק</b>. לקרוא לילד, שהילדים היו לומדים בבית הכנסת,<br>            כדלקמן.
<b>וְיִקְרָא מְעַט</b>. פסוקים מן המקרא.
<b>שְׁמוּעָה</b>. הלכה מן<br>            התורה שבעל פה.
<b>כְּדֵי שֶׁלֹּא יִכָּנֵס בִּשְׁבִיל חֶפְצוֹ בִּלְבַד</b>. אלא<br>            לצורך מצווה.
<b>לְאֶחָד מִן הַתִּינוֹקוֹת</b>. היושבים ולומדים בבית הכנסת.
<h3> י</h3>
<b>מֻתָּר לוֹ לָצֵאת בַּפֶּתַח שֶׁכְּנֶגְדוֹ כְּדֵי לְקָרֵב אֶת הַדֶּרֶךְ</b>. שהרי<br>            מותר להיכנס לבית הכנסת לדבר מצווה.
<b>וּמֻתָּר לָאָדָם לְהִכָּנֵס לְבֵית<br>                הַכְּנֶסֶת... וְאִם צָרַךְ לָרֹק רוֹקֵק וכו'</b>. ואף שכל הדברים הללו אסורים<br>            בהר הבית (ראה הלכות בית הבחירה ז,ב), הרי זה משום ששם יש חובת כבוד מיוחדת. אך בבית הכנסת<br>            הם מותרים, שאינם דברי ביזיון.
<b>וּבַאֲפֻנְדָּתוֹ</b>. בגד הצמוד לבשר הסופג את<br>            הזיעה, ללא בגד אחר מעליו.
<h3> יא</h3>
<b>בִּקְדֻשָּׁתָן הֵן עוֹמְדִין</b>. שלא בטלה הקדושה, על אף שכבר אינם<br>            בנויים.
<b>שֶׁנֶּאֱמַר</b>. בפרשת התוכחה, כעונש על הפרת הברית עם הקב"ה.
<b>וַהֲשִׁמּוֹתִי<br>            אֶת מִקְדְּשֵׁיכֶם</b>. אחריב ואעשה לשממה את המקומות המקודשים (וראה הלכות בית הבחירה<br>            ו,טז).
<b>וּכְשֵׁם שֶׁנּוֹהֲגִין בָּהֶן בְּיִשּׁוּבָן</b>. בכבוד בכל הדברים שנמנו<br>            לעיל ה"ה ואילך.
<b>כְּדֵי שֶׁיִּרְאוּ אוֹתָם הָעָם וכו'</b>. שצמיחת<br>            העשבים היא סימן לשפלות המבנה, ותעורר בלב הרואים את הרצון לשקמו.
<h3> יב</h3>
<b>סוֹתְרִין</b>. הורסים.
<b>בִּמְקוֹמוֹ</b>. באותו המקום.
<b>אֲפִלּוּ<br>            כֹּתֶל אֶחָד מִמֶּנּוּ</b>. קיר אחד מקירות בית הכנסת שיש צורך לבנותו מחדש ושאר הקירות<br>            עומדים במקומם.
<h3> יג</h3>
<b>בַּמֶּה דְּבָרִים אֲמוּרִים</b>. שיש להשאיר את המבנה הישן עד<br>            סיום בניית החדש.
<b>שֶׁלֹּא חָרְבוּ יְסוֹדוֹתָיו</b>. של המבנה הישן, ואפשר להשאירו<br>            עומד.
<b>וּמַתְחִילִין לִבְנוֹתוֹ בִּמְהֵרָה בַּיּוֹם וּבַלַּיְלָה</b>. בכדי<br>            שיוכלו לסיימו במהירות האפשרית.
<h3> יד</h3>
<b>בֵּית הַמִּדְרָשׁ</b>. מקום ללימוד תורה.
<b>יְתֵרָה</b>. גדולה<br>            (ראה הלכות תלמוד תורה ד,ט, לעיל ח,ג).
<b>וּמַעֲלִין בַּקֹּדֶשׁ וְלֹא מוֹרִידִין</b>. אפשר להוסיף בדרגת קדושה,<br>            אך לא להפחית ממנה (לכלל זה ראה גם הלכות ציצית א,ז, הלכות בית הבחירה ג,טז, הלכות כלי<br>            המקדש ד,כא, הלכות סנהדרין יז,ט).
<b>בְּנֵי הָעִיר שֶׁמָּכְרוּ בֵּית הַכְּנֶסֶת</b>. כפי התנאים שיבוארו לקמן הט"ז ואילך.
<b>יֵשׁ לָהֶן לִקַּח בְּדָמָיו תֵּבָה<br>            וכו'</b>. שבכל אלו יש העלאה בדרגת הקדושה.
<b>תֵּבָה</b>. שמניחים בה את ספר<br>            התורה (לעיל ה"ג).
<b>מִטְפָּחוֹת</b>. שכורכים סביב ספרי הקודש.
<b>חֻמָּשִׁין</b>. ספר תורה המחולק לחומשים, שאין בו קדושת ספר תורה ופסול לקריאה בציבור,<br>            ומשמש ללימודם של ילדים (ראה הלכות ספר תורה ז,יד, י,א).
<b>וְכֵן בְּמוֹתְרֵיהֶן</b>. שאף<br>            מה שנותר ממכירת החפצים הללו אחרי קניית דבר קדוש, אין לקנות בו דבר פחות.
<h3> טו</h3>
<b>וְרָצוּ לְשַׁנּוֹת</b>. את מטרת המעות.
<b>מְשַׁנִּין<br>                הַמּוֹתָר לְכָל מַה שֶּׁיִּרְצוּ</b>. אף לצרכים שאינם העלאה בקודש.
<b>כְּבֵית<br>            הַכְּנֶסֶת</b>. מבחינת דרגת קדושתם הם כבית הכנסת, משום שנעשה בהם שימוש קבוע לתפילה.
<b>פָּרֹכֶת<br>            שֶׁעַל הָאָרוֹן שֶׁמַּנִּיחִין בּוֹ הַסְּפָרִים</b>. שתולים אותה לפני ארון הקודש<br>            כקישוט.
<b>כְּמִטְפְּחוֹת הַסְּפָרִים</b>. משום שלעתים היא משמשת את ספר התורה<br>            עצמו, כמו מטפחות הספרים.
<b>וְאִם הִתְנוּ עֲלֵיהֶן</b>. אם מראש התנו הציבור שלא<br>            תחול קדושה על החפצים הללו באופן הזה, התנאי מועיל.
<h3> טז</h3>
<b>כְּפָרִים</b>. יישובים קטנים.
<b>בֵּית הַכְּנֶסֶת שֶׁל<br>            כְּרַכִּין</b>. ערים מרכזיות, שרבים שאינם מבני המקום באים להתפלל בו.
<b>אֶל<br>            הַמְּדִינָה</b>. אל אותו הכרך.
<h3> יז</h3>
<b>צְרִיכִין לְהַתְנוֹת עַל הַלּוֹקֵחַ וכו'</b>. שאסור למכור<br>            אותו לצורך דברים שיש בהם גנאי.
<b>בֵּית הַמַּיִם</b>. המשמש לכביסה.
<b>וְאִם<br>            הִתְנוּ שִׁבְעָה טוֹבֵי הָעִיר וכו'</b>. שידוע ומפורסם ברבים שהמקום נמכר,<br>            וקדושתו התחללה על הכסף (כדלקמן ה"כ).
<b>שִׁבְעָה טוֹבֵי הָעִיר</b>. נבחרים<br>            רשמיים הממונים על ענייני העיר.
<b>מֻתָּר</b>. שכבר אינו גנאי בעיני הרבים.
<h3> יח</h3>
<b>עַל מוֹתַר הַדָּמִים</b>. ממכירת חפצי קודש, לעיל הי"ד.
<h3> יט</h3>
<b>אָדָם אֶחָד</b>. שיהיה ממונה על הנעשה בעיר.
<h3> כ</h3>
<b>כָּךְ נוֹתְנִים אוֹתוֹ בְּמַתָּנָה</b>. שאם נתנו אותו, דיניו כאילו<br>            מכרו אותו.
<b>שֶׁאִלּוּ לֹא הָיָה לָהֶן לַצִּבּוּר הֲנָיָה וכו'</b>. שמן הסתם<br>            יש לציבור תועלת כלשהי ממתנה זו, ומכיוון שיש תמורה בעד המתנה הרי היא כמכירה.
<b>לֹא<br>            שׂוֹכְרִין אוֹתָהּ וכו'</b>. שקדושת בית הכנסת נעקרת רק כאשר היא מתחללת על<br>            התמורה.
<b>לְהַלְוֹתָן</b>. להשאילם.
<h3> כא</h3>
<b>מִתְפַּלְּלִין בּוֹ בְּתַעֲנִיּוֹת</b>. בתעניות המיוחדות שנקבעות<br>            בשנות בצורת (ראה הלכות תעניות ד,א).
<b>וּבְמַעֲמָדוֹת</b>. זמנים שבהם אנשי אותו<br>            המקום מתקבצים להתפלל בעד כל ישראל (ראה הלכות כלי המקדש פרק ו).
<b>שֶׁהַקִּבּוּץ רַב</b>. אנשים<br>            רבים נאספים.
<b>וְלֹא נִקְבַּע לִתְפִלָּה</b>. הרחוב לא מיועד לתפילה, אלא משמש לכך<br>            בלית ברירה.
<b>כְּאָדָם שֶׁמִּתְפַּלֵּל בְּתוֹךְ בֵּיתוֹ</b>. שאין הוא מייחד את<br>            ביתו לקדושת בית הכנסת, ושימושו העיקרי אינו לתפילה.
<h2>פרק יב</h2>
<h3> א</h3>
<b>בָּרַבִּים</b>. בעשרה (לקמן ה"ג), וקריאה זו משולבת עם התפילה<br>            בציבור (לקמן ה"כ).
<b>מִשּׁוּם יוֹשְׁבֵי קְרָנוֹת</b>. אנשים בטלים, כדי<br>            שיעסקו בתורה בצהרי השבת.
<b>וְגַם הוּא תִּקֵּן וכו'</b>. שעד ימיו לא היה מספר<br>            קוראים קבוע, ולא שיעור לקריאה.
<b>שְׁלֹשָׁה בְּנֵי אָדָם</b>. שכל אחד מהם יקרא<br>            בעצמו בפני הציבור כמה פסוקים (למניין הקוראים בשאר הימים ראה לקמן הט"ז).
<h3> ב</h3>
<b>מַפְטִירִין בַּנָּבִיא</b>. שאחר הקריאה בתורה מסיימים בקריאה מתוך<br>            ספרי הנביאים (לקמן הל' יג-טו).
<b>וְאֵין מַפְטִירִין בַּנָּבִיא אֶלָּא<br>            בְּשַׁבָּתוֹת וכו'</b>. שאלו ימים שיש בהם פנאי.
<h3> ג</h3>
<b>גְּדוֹלִים בְּנֵי חוֹרִין</b>. שאינם עבדים או קטנים (ראה גם לעיל<br>            ח,ד).
<b>וּוַיְדַבֵּר עוֹלֶה מִן הַמִּנְיָן</b>. הפסוק "וידבר ה' אל משה<br>            לאמר" נספר כאחד מעשרת הפסוקים, אף שאינו אלא הקדמה לנאמר אחריו.
<b>וְאֵין<br>            מַתְחִילִין בְּפָרָשָׁה פָּחוֹת מִשְּׁלֹשָׁה פְּסוּקִין</b>. אין מתחילים לקרוא בפסקה<br>            חדשה, אלא אם כן קוראים בה לפחות שלושה פסוקים.
<b>וְאֵין מַנִּיחִין בְּפָרָשָׁה פָּחוֹת מִשְּׁלֹשָׁה פְּסוּקִין</b>. אין<br>            מסיימים קריאה כאשר נותרו פחות משלושה פסוקים ממקום הסיום עד סוף הפסקה (לפירוט הפרשיות ראה<br>            הלכות ספר תורה פרק ח).
<h3> ד</h3>
<b>שְׁנַיִם קוֹרְאִין שְׁלֹשָׁה שְׁלֹשָׁה</b>. כל אחד מהם קורא שלושה<br>            פסוקים.
<b>וּבֵין שֶׁהָיָה הַקּוֹרֵא אַרְבָּעָה רִאשׁוֹן וכו'</b>. שבכל אחת<br>            משלוש העליות יש מעלה מסוימת, שבגללה ראויה היא לקריאה הארוכה יותר.
<h3> ה</h3>
<b>וּמַבִּיט בַּמָּקוֹם שֶׁהוּא קוֹרֵא בּוֹ</b>. כדי שהברכה<br>            תתייחס לפסוקים שאותם יקרא.
<b>אֲשֶׁר בָּחַר בָּנוּ וכו'</b>. ברכת הקדמה<br>            לקריאה על עצם הזכות והכבוד שיש לישראל בקבלת התורה (והיא אחת משלוש ברכות<br>            התורה שנאמרות בכל יום, לעיל ז,י).
<b>גּוֹלֵל הַסֵּפֶר</b>. סוגר אותו, משום שסיים<br>            לקרוא.
<b>אֲשֶׁר נָתַן לָנוּ תּוֹרַת אֱמֶת וכו'</b>. ברכת סיום, המשבחת את<br>            התורה עצמה שהיא אמיתית ונצחית.
<h3> ו</h3>
<b>שֶׁיִּכְלֶה אָמֵן מִפִּי הַצִּבּוּר</b>. שיסיימו הציבור לומר אמן על<br>            ברכתו, כדי שישמעו אותו קורא (ראה לקמן יד,ה).
<b>קָרָא וְטָעָה</b>. לא קרא בדיוק<br>            הראוי.
<b>שְׁנַיִם בַּתּוֹרָה</b>. יחד, משום שאין קולו של אף אחד מהם נשמע היטב.
<b>יַעֲמֹד<br>            אַחֵר תַּחְתָּיו</b>. יחליף אותו.
<h3> ז</h3>
<b>שֶׁיֹּאמַר לוֹ גָּדוֹל שֶׁבַּצִּבּוּר לִקְרוֹת</b>. שאסור לאדם לחלוק<br>            כבוד לעצמו.
<b>וַאֲפִלּוּ חַזַּן הַכְּנֶסֶת אוֹ רֹאשׁ הַכְּנֶסֶת וכו'</b>. שמש<br>            בית הכנסת ומנהל בית הכנסת, אף הם אינם רשאים לקרוא בלא הזמנה.
<h3> ח</h3>
<b>יֵשׁ לוֹ לְדַלֵּג מִמָּקוֹם לְמָקוֹם בְּעִנְיָן אֶחָד</b>. רשאי לדלג<br>            תוך כדי הקריאה לפרשה אחרת, אם היא עוסקת באותו הנושא.
<b>אַחֲרֵי מוֹת וְאַךְ<br>                בֶּעָשׂוֹר שֶׁבְּפָרָשַׁת אֱמֹר אֶל הַכֹּהֲנִים</b>. אלו הפרשות שקורא הכהן הגדול<br>            ביום הכיפורים (הלכות עבודת יום הכיפורים ג,י; וראה לקמן יג,יא), ומכיוון ששתיהן עוסקות<br>            בעניין אחד — עבודת יום הכיפורים — רשאי לדלג.
<b>שֶׁלֹּא יִקְרָא עַל פֶּה</b>. שיקרא<br>            מתוך הספר בלבד.
<b>שֶׁאָסוּר לִקְרוֹת שֶׁלֹּא מִן הַכְּתָב</b>. שאין זה נחשב<br>            קריאה.
<b>תֵּבָה</b>. מילה.
<b>וְלֹא יִשְׁהֶה בַּדִּלּוּג וכו'</b>. שההיתר<br>            לדלג מותנה בכך שזמן הדילוג יקביל לתרגום הפסוק האחרון שנקרא (לקמן הי"א), כך שהציבור<br>            לא יצטרכו להמתין בעת הדילוג (ראה לקמן הכ"ג).
<h3> ט</h3>
<b>לְסַפֵּר</b>. לדבר.
<b>בֵּין אִישׁ לְאִישׁ</b>. בהפסקה שבין<br>            הקוראים.
<b>וּמִי שֶׁהוּא עוֹסֵק בַּתּוֹרָה תָּמִיד וכו'</b>. אם התורה היא<br>            מלאכתו היחידה, והוא עוסק בה כל הזמן, הרי עיסוקו חשוב יותר משמיעת התורה בציבור (ראה לעיל<br>            ו,ח).
<h3> י</h3>
<b>כְּדֵי שֶׁיָּבִינוּ עִנְיַן הַדְּבָרִים</b>. משום שלא<br>            הבינו היטב את לשון המקרא (ראה נחמיה ח,ה-ח; וראה גם לעיל ט,ה).
<b>קוֹרֵא פָּסוּק אֶחָד<br>            בִּלְבַד וכו'</b>. ועוצר אחרי קריאת כל פסוק, בכדי שיתרגמוהו.
<b>וְאֵין<br>            הַקּוֹרֵא רַשַּׁאי לִקְרוֹת לַתֻּרְגְּמָן יָתֵר מִפָּסוּק אֶחָד</b>. שהדבר מכביד על<br>            התורגמן, המתרגם על פה.
<h3> יא</h3>
<b>אֵין הַקּוֹרֵא רַשַּׁאי לְהַגְבִּיהַּ קוֹלוֹ וכו'</b>. בדומה<br>            לכך ראה הלכות תלמוד תורה ד,ג.
<b>וְאֵין הַמְתַרְגֵּם רַשַּׁאי לְתַרְגֵּם וכו'</b>. שלא<br>            יעיבו זה על קולו של זה.
<b>וְלֹא יְתַרְגֵּם מִתּוֹךְ הַכְּתָב</b>. מתוך ספר.
<b>וְאֵין<br>            הַקּוֹרֵא רַשַּׁאי לְסַיֵּעַ לַתֻּרְגְּמָן וכו'</b>. להזכיר לו מהו התרגום של מה<br>            שקרא, שאם יסייע יחשבו העם כי אף התרגום כתוב בגוף ספר התורה.
<b>וְהַקָּטָן</b>. שאינו מחויב במצוות (להגדרתו ראה הלכות אישות ב,י).
<b>מְתַרְגֵּם<br>            עַל יְדֵי הַגָּדוֹל</b>. בשביל הגדול, כאשר הגדול קורא.
<b>וְאֵינוֹ כָּבוֹד<br>            וכו'</b>. שהקורא חשוב מן המתרגם.
<b>שְׁנַיִם כְּאֶחָד</b>. כדין הקורא<br>            (לעיל ה"ו).
<h3> יב</h3>
<b>וְלֹא כָּל הַמִּקְרָאוֹת מִתַּרְגְּמִין בַּצִּבּוּר</b>. יש<br>            פסוקים שנמנעים מלתרגם אותם.
<b>מַעֲשֵׂה רְאוּבֵן</b>. שמסופר עליו ששכב את פילגש<br>            אביו (בראשית לה,כב). ואין מתרגמים אותו משום כבודו של ראובן (ראה הלכות סוטה ג,ב).
<b>וּבִרְכַּת<br>            כֹּהֲנִים</b>. פסוקי ברכה שנצטוו הכהנים לברך את ישראל (במדבר ו,כד-כו; וראה נוסחה<br>            בביאור לקמן יד,ג). שתרגומה כמשמעה עשוי להטעות את הציבור, שיחשבו שה' נושא פנים ואינו<br>            מקפיד על שורת הדין.
<b>וּמַעֲשֵׂה הָעֵגֶל וכו'</b>. שבפסוקים הללו נזכר שאהרן<br>            עשה את העגל, ומשום כבודו נמנעים מלתרגמו.
<b>וּבְמַעֲשֵׂה אַמְנוֹן</b>. בנו של דוד<br>            המלך, שאנס במרמה את תמר בת המלך (שמואל ב פרק יג).
<b>לֹא נִקְרָא וְלֹא מִתַּרְגֵּם</b>. שאין<br>            קוראים את הפסוק שבו הוא מיוחס לאביו, משום כבוד בית המלוכה.
<h3> יג</h3>
<b>צָרִיךְ לִקְרוֹת בַּתּוֹרָה תְּחִלָּה</b>. משום כבוד התורה, שתהא<br>            הקריאה בנביא טפלה לתורה.
<b>וְלֹא יַפְטִיר בַּנָּבִיא עַד שֶׁיִּגָּלֵל סֵפֶר תּוֹרָה</b>. שיכרכו<br>            ויסגרו אותו (לקמן הי"ח), משום כבוד התורה.
<b>מֵעֶשְׂרִים וְאֶחָד פָּסוּק</b>. כנגד<br>            שבע עליות של שלושה פסוקים.
<b>שָׁלַם הָעִנְיָן</b>. הסתיים הנושא.
<b>וְתִרְגְּמָן<br>            הַמְתַרְגֵּם דַּיּוֹ</b>. די בכך.
<b>וַאֲפִלּוּ שְׁנַיִם מְתַרְגְּמִין</b>. שאין מדקדקים כל כך בתרגום הנביאים (השווה לעיל הי"א).
<b>וּמְדַלֵּג מֵעִנְיָן<br>            לְעִנְיָן אַחֵר</b>. לנושא אחר (השווה לעיל ה"ח).
<b>וְאֵינוֹ מְדַלֵּג<br>            מִנָּבִיא לְנָבִיא</b>. שהדבר עלול ליצור בלבול.
<b>בַּנְּבִיאִים שֶׁל שְׁנֵים<br>            עָשָׂר</b>. שנים עשר קבצי נביאים שצורפו יחד, והם נחשבים כספר אחד.
<b>שֶׁלֹּא<br>            יְדַלֵּג מִסּוֹף הַסֵּפֶר לִתְחִלָּתוֹ</b>. אפילו באותו הנביא.
<b>לֹא יִשְׁהֶה<br>            בַּדִּלּוּג וכו'</b>. בדומה לדין המדלג בתורה (לעיל ה"ח).
<h3> יד</h3>
<b>יֵשׁ לוֹ לִקְרוֹת לַתֻּרְגְּמָן שְׁלֹשָׁה פְּסוּקִין</b>. רשאי<br>            לעשות כן (השווה לעיל ה"י), שאין מדקדקים כל כך בתרגום הנביאים.
<b>שָׁלֹשׁ<br>            פָּרָשִׁיּוֹת</b>. פסקאות נפרדות.
<h3> טו</h3>
<b>אֲשֶׁר בָּחַר וכו'</b>. ברכת שבח על בחירתו של ה' בתורה<br>            ובישראל ובנביאים.
<b>הָאֵל הַנֶּאֱמָן בְּכָל דְּבָרָיו</b>. שכל דברי הנבואה הם אמת<br>            ומתקיימים.
<b>בּוֹנֵה יְרוּשָׁלַיִם</b>. בקשת רחמים על ישראל ועל ירושלים.
<b>מָגֵן דָּוִד</b>. בקשה על חזרת מלכות דוד לתוקפה (לנוסח המלא של הברכות<br>            ראה סדר התפילות, סג).
<b>כְּמוֹ שֶׁחוֹתֵם בַּתְּפִלָּה</b>. בברכה האמצעית של קדושת<br>            היום (ראה סדר התפילות, נה).
<h3> טז</h3>
<b>בְּשַׁבָּת בְּשַׁחֲרִית קוֹרְאִין שִׁבְעָה וכו'</b>. שכל<br>            אחד מן הימים האמורים קדושתו גדולה משל זה שאחריו.
<b>אֲבָל מוֹסִיפִין</b>. אם רוצים<br>            שאנשים נוספים יקראו.
<b>קוֹרְאִין שְׁלֹשָׁה... וְאֵין מוֹסִיפִין עָלָיו</b>. שאין פנאי<br>            בזמנים הללו, ולפיכך אין מאריכים את הקריאה יותר ממה שתקנו.
<h3> יז</h3>
<b>אִשָּׁה לֹא תִּקְרָא בַּצִּבּוּר מִפְּנֵי כְּבוֹד הַצִּבּוּר</b>. שאין<br>            זה כבודם שאישה, המחויבת בפחות מצוות מהגברים, יודעת לקרוא והם אינם יודעים (לרעיון דומה<br>            ראה הלכות ברכות ה,טו, הלכות מעשר י,ה).
<b>הַיּוֹדֵעַ לִקְרוֹת</b>. יודע לקרוא מן<br>            הספר.
<b>וְיוֹדֵעַ לְמִי מְבָרְכִין</b>. שמברכים לה' שהוא בורא העולם (ראה<br>            הלכות ברכות ה,ז).
<b>עוֹלֶה מִמִּנְיַן הַקּוֹרְאִים</b>. משלים למניין שבעת העולים.
<b>מַשְׁלִים</b>. העולה שהשלים את קריאת התורה.
<b>אֵינוֹ עוֹלֶה</b>. שהקדיש מסמן<br>            את סיום הקריאה (לקמן ה"כ; וראה סדר התפילות, כח).
<b>צִבּוּר שֶׁלֹּא הָיָה בָּהֶם<br>            יוֹדֵעַ לִקְרוֹת אֶלָּא אֶחָד</b>. שמן הדין, העולה לתורה צריך לקרוא בעצמו את פסוקי<br>            העלייה שלו בפני הציבור (ראה פסקים ושיטות לעיל ה"א).
<b>עוֹלֶה וְקוֹרֵא וְיוֹרֵד<br>            וְיוֹשֵׁב וכו'</b>. אותו היודע לקרוא יעלה לכל העליות.
<h3> יח</h3>
<b>כֹּהֵן קוֹרֵא רִאשׁוֹן</b>. שיש לנהוג בו כבוד מפני קדושתו (הלכות<br>            כלי המקדש ד,ב).
<b>וּמִנְהָג פָּשׁוּט הוּא הַיּוֹם</b>. מנהג נפוץ.
<b>שֶׁאֲפִלּוּ<br>            כֹּהֵן עַם הָאָרֶץ וכו'</b>. שנהגו להתחשב בייחוס בלבד, ולא במעלתו של האדם עצמו,<br>            אף שמן הדין ההקדמה מחמת הייחוס מותנית בכך שיהיו שווים בידיעת התורה (ראה הלכות תלמוד תורה<br>            ג,ב; פה"מ גטין ה,ח).
<b>וְכָל מִי שֶׁהוּא גָּדוֹל מֵחֲבֵרוֹ בְּחָכְמָה קוֹדֵם<br>            לִקְרוֹת</b>. משום כבוד התורה.
<b>וְהָאַחֲרוֹן שֶׁגּוֹלֵל סֵפֶר תּוֹרָה</b>. העולה האחרון שמסיים את<br>            הקריאה ולאחריה גולל את הספר (לעיל ה"ה).
<b>נוֹטֵל שָׂכָר כְּנֶגֶד הַכֹּל</b>. מכיוון<br>            שהוא משלים את הקריאה בתורה.
<b>אֲפִלּוּ גָּדוֹל שֶׁבַּצִּבּוּר</b>. שהיא קריאה<br>            חשובה.
<h3> יט</h3>
<b>עוֹלֶה יִשְׂרָאֵל</b>. שבטל סדר הקדימות.
<b>וְלֹא יַעֲלֶה<br>            אַחֲרָיו לֵוִי כְּלָל</b>. שלא יטעו להחזיק את הראשון ככהן.
<b>שֶׁמָּא יֹאמְרוּ<br>            הָרִאשׁוֹן פָּסוּל</b>. שאינו כהן, ויאמרו שמשום כך העלו כהן אחר אחריו, ולכן הכהן שעלה<br>            ראשון עולה גם במקום הלוי.
<h3> כ</h3>
<b>כֵּיצַד סֵדֶר הַקְּרִיאָה בַּתּוֹרָה עִם הַתְּפִלָּה</b>. אופן שילובם<br>            יחד.
<b>נָהֲגוּ לֵאמֹר קַדִּישׁ קֹדֶם שֶׁיַּעֲלֶה הַמַּפְטִיר</b>. אחרי שעלו לקרוא<br>            מניין הקוראים הנדרש (ראה לעיל הי"ז).
<h3> כא</h3>
<b>אַחַר שֶׁיִּגְמֹר שְׁלִיחַ צִבּוּר תְּהִלָּה לְדָוִד וְסֵדֶר<br>            הַיּוֹם</b>. שבכל שבת ויום טוב אומרים אותם בתפילת המנחה (לעיל ט,יג).
<h3> כג</h3>
<b>בְּחֻמָּשִׁין</b>. ספר תורה המחולק למגילות, כל חומש לעצמו.
<b>אֵין קוֹרְאִין בְּחֻמָּשִׁין... מִשּׁוּם כְּבוֹד הַצִּבּוּר</b>. שאינו מכבודם שיקראו<br>            בספר שאין בו קדושת ספר תורה (ראה הלכות ספר תורה ז,יד, י,א).
<b>וְאֵין גּוֹלְלִין<br>                סֵפֶר תּוֹרָה בַּצִּבּוּר</b>. ממקום אחד בספר למקום אחר המרוחק ממנו.
<b>שֶׁלֹּא<br>            יַטְרִיחַ עֲלֵיהֶן וכו'</b>. שייאלצו להמתין.
<b>אִם צָרְכוּ לִקְרוֹת שְׁנֵי<br>            עִנְיָנִים</b>. כגון בראש חודש שחל להיות בשבת (לקמן יג,ד).
<h3> כד</h3>
<b>הַגּוֹלֵל סֵפֶר תּוֹרָה</b>. ממקום אחד בספר למקום אחר.
<b>גּוֹלְלוֹ מִבַּחוּץ</b>. כשהוא עומד בצד הספר.
<b>וּכְשֶׁהוּא מְהַדְּקוֹ</b>. סוגר את הספר בגמר הקריאה או הגלילה.
<b>מְהַדְּקוֹ מִבִּפְנִים</b>. כשהוא עומד אל<br>            מול החלק הכתוב.
<b>לְהַעֲמִידוֹ עַל הַתֶּפֶר</b>. כשהוא סגור, התפר במרכזו בין שני<br>            הגלילים.
<b>אֵין הַצִּבּוּר רַשָּׁאִין לָצֵאת וכו'</b>. משום כבודו של הספר.
<h2>פרק יג</h2>
<h3> א</h3>
<b>הַמִּנְהָג הַפָּשׁוּט</b>. הנפוץ והמקובל.
<b>שֶׁמַּשְׁלִימִין אֶת<br>            הַתּוֹרָה בְּשָׁנָה אַחַת</b>. שבכל שנה מסיימים לקרוא את התורה כולה בציבור.
<b>בְּסֵדֶר<br>            בְּרֵאשִׁית</b>. פרשת בראשית, תחילת התורה.
<b>בְּחַג הַסֻּכּוֹת</b>. ביום טוב<br>            האחרון, הקרוי לפיכך שמחת תורה (ראה לקמן הי"ב).
<b>וְיֵשׁ מִי שֶׁמַּשְׁלִים<br>            וכו'</b>. הוא מנהג ארץ ישראל, ולמנהגם קוראים סדרים קצרים יותר בכל שבוע.
<b>וְאֵינוֹ<br>            מִנְהָג פָּשׁוּט</b>. מנהג זה אינו נפוץ.
<h3> ב</h3>
<b>קוֹרְאִין קְלָלוֹת שֶׁבְּסֵפֶר וַיִּקְרָא</b>. את דברי התוכחה שבפרשת<br>            'בחוקותי' (ויקרא כו,ג-מו).
<b>קֹדֶם עֲצֶרֶת</b>. חג השבועות.
<b>וְשֶׁבְּמִשְׁנֵה<br>            תּוֹרָה</b>. הברכות והקללות שבפרשת 'כי תבוא' (דברים פרק כח).
<b>קֹדֶם<br>            רֹאשׁ הַשָּׁנָה</b>. לסימן שתכלה שנה וקללותיה.
<b>בְּמִדְבַּר סִינַי קֹדֶם<br>                עֲצֶרֶת</b>. כדי להפסיק בין הקללות של פרשת 'בחוקותי' ובין חג השבועות.
<b>וָאֶתְחַנַּן אַחַר תִּשְׁעָה בְּאָב</b>. שבתוכה נמצאת הקריאה של תשעה באב (לקמן<br>            הי"ח).
<b>וְאַתֶּם נִצָּבִים קֹדֶם רֹאשׁ הַשָּׁנָה</b>. כדי להפסיק בין הקללות<br>            של פרשת 'כי תבוא' ובין ראש השנה.
<b>וְצַו אֶת אַהֲרֹן קֹדֶם הַפֶּסַח<br>            בְּשָׁנָה פְּשׁוּטָה</b>. שהיא סיום וחתימת דיני הקרבנות (ראה ויקרא ז,לז-לח), ונוגעת<br>            לרגלים שבהם מצווה אדם להביא את כל הקרבנות שהוא מחויב בהם (הלכות מעשה הקרבנות יד,יג).<br>            ועוד שבפרשה זו מוזכרים שבעת ימי המילואים שחלו בסמוך לתקופת שנה זו.
<h3> ג</h3>
<b>מָקוֹם שֶׁמַּפְסִיקִין בְּשַׁבָּת בְּשַׁחֲרִית</b>. סוף פרשת השבוע,<br>            שהיא תחילתה של הפרשה הבאה.
<b>מֵאֵלֶּה תּוֹלְדֹת נֹחַ</b>. מתחילתה של פרשה זו.
<b>עֲשָׂרָה<br>            פְּסוּקִים</b>. שאין פוחתים ממניין זה בקריאה (לעיל יב,א).
<b>הַסֵּדֶר</b>. הפרשה.
<b>מֵעֵין שֶׁקָּרְאוּ בַּתּוֹרָה</b>. באותו הנושא. לרשימת ההפטרות של כל<br>            השנה ראה סדר התפילות, סד-סה.
<h3> ד</h3>
<b>הָרִאשׁוֹן קוֹרֵא שְׁלֹשָׁה פְּסוּקִים מִפָּרָשַׁת צַו</b>. פרשת<br>            הציווי על הקרבת התמיד, ואחריה כתובים ציוויים על מוספי השבת ומוספי ראשי חודשים (במדבר<br>            כח,א-טו).
<b>וְהַשֵּׁנִי חוֹזֵר וְקוֹרֵא פָּסוּק שְׁלִישִׁי... כְּדֵי שֶׁיְּשַׁיֵּר<br>            בַּפָּרָשָׁה שְׁלֹשָׁה פְּסוּקִים</b>. בפרשייה הראשונה יש שמונה פסוקים, כך שאם יקראו<br>            הראשון והשני שלושה פסוקים עוקבים, ישתיירו בסוף הפרשיה שני פסוקים, ואין עושים כן (לעיל<br>            יב,ג).
<b>מוֹצִיאִין שְׁנֵי סְפָרִים בְּשַׁחֲרִית</b>. וכן בכל זמן שקוראים בו<br>            בתורה בשני עניינים (לעיל יב,כג).
<b>הַמַּשְׁלִים</b>. העולה האחרון משבעת הקרואים.
<b>וְאִם<br>            קָרָא עִנְיַן רֹאשׁ חֹדֶשׁ הַמַּפְטִיר קוֹרֵא</b>. אף על פי שהמפטיר אינו בהכרח המשלים את שבעת הקרואים אלא עולה אחריהם (ראה<br>            לעיל יב,יז), מכל מקום יכול הוא לקרוא את פרשת ראש חודש.
<b>וּמַפְטִירִין וְהָיָה<br>                מִדֵּי חֹדֶשׁ בְּחָדְשׁוֹ</b>. שהוא מעניינו של ראש חודש.
<b>חָדְשֵׁיכֶם<br>            וּמוֹעֲדֵיכֶם שָׂנְאָה נַפְשִׁי</b>. שהיא הפטרת 'חזון ישעיהו' שקוראים בשבת<br>            זו (לקמן הי"ט), ויש בה גם מעניין תוכחה על ראשי חודשים.
<b>מָחָר חֹדֶשׁ</b>. שיש<br>            בכך הכרזה על עניינו של יום.
<h3> ה</h3>
<b>פּוֹתֵחַ בְּדָבָר טוֹב וְחוֹתֵם בְּדָבָר טוֹב</b>. שהוא סימן לברכה,<br>            ומקפידים שלא לסיים או לפתוח בדבר רע.
<b>אֲבָל בְּפָרָשַׁת הַאֲזִינוּ וכו'</b>. שם<br>            יש מסורת לגבי הפסקות הקריאות (ראה גם הלכות תמידין ומוספין ו,ט).
<b>מִפְּנֵי שֶׁהִיא תּוֹכֵחָה וכו'</b>. ולפיכך מסיימים ופותחים אף<br>            בדברים הרעים.
<h3> ו</h3>
<b>שְׁמוֹנָה פְּסוּקִין שֶׁבְּסוֹף הַתּוֹרָה</b>. שבהם מסופר על מות משה<br>            וקבורתו, ועל כך שלא קם עוד נביא כמותו לישראל (דברים לד,ה-יב).
<b>בְּפָחוֹת<br>                מֵעֲשָׂרָה</b>. בניגוד לשאר התורה (לעיל יב,ג).
<b>הוֹאִיל וּמַשְׁמָעָן שֶׁהֵן<br>            אַחַר מִיתַת מֹשֶׁה וכו'</b>. שמתכנם מובן שנכתבו אחר מיתת משה רבנו, אף על פי<br>            שבאמת כתבם משה בחייו.
<b>הֲרֵי נִשְׁתַּנּוּ</b>. משאר התורה, ולכן דינם שונה.
<h3> ז</h3>
<b>קְלָלוֹת שֶׁבְּתוֹרַת כֹּהֲנִים</b>. בספר ויקרא, בפרשת בחוקותי (ויקרא<br>            פרקים כו-כז).
<b>אֵין מַפְסִיקִין בָּהֶן וכו'</b>. לא מסיימים עלייה באמצען,<br>            אלא קוראים עד סופן, משום שיש בכך ביטוי של זלזול בתוכחה.
<b>וּקְלָלוֹת שֶׁבְּמִשְׁנֵה<br>            תּוֹרָה</b>. שבספר דברים, בפרשת כי תבוא (דברים פרק כח).
<b>אִם רָצָה לִפְסֹק<br>                בָּהֶן פּוֹסֵק</b>. שמנוסחות באופן קל יותר.
<h3> ח</h3>
<b>מַפְסִיקִין לַמּוֹעֲדוֹת וכו'</b>. מפסיקים מלקרוא באותם הימים את<br>            פרשת השבוע, וחוזרים לכך אחר החג.
<b>וְשׁוֹאֲלִין וְדוֹרְשִׁין בְּעִנְיָנוֹ שֶׁל יוֹם<br>            בְּכָל מוֹעֵד וּמוֹעֵד</b>. בנוסף לקריאת התורה בעניין המועד, התקין שיהיו שואלים<br>            ודורשים בהלכות השייכות לאותו הזמן.
<b>בְּפָרָשַׁת הַמּוֹעֲדוֹת שֶׁבְּתוֹרַת<br>                כֹּהֲנִים</b>. שנזכרו בה החגים ומצוותיהם לפי סדרם (ויקרא כב,כו-כג,מד).
<b>בְּיוֹם<br>            טוֹב רִאשׁוֹן מִשְׁכוּ</b>. העוסקת במצוות הפסח במצרים, וביציאת בני ישראל משם.
<b>וּמַפְטִירִין<br>            בְּפֶסַח גִּלְגָּל</b>. שבה מסופר על קיום מצוות המילה והפסח בכניסת בני ישראל לארץ<br>            כנען (יהושע פרק ה).
<b>וּבְיוֹם טוֹב שֵׁנִי</b>. בחוץ לארץ חוגגים יום טוב נוסף, משום הספק שהיה<br>            בקביעת החודשים (ראה הלכות יום טוב א,כא-כד, הלכות קידוש החודש ג,יא), ובארץ ישראל הוא יום<br>            ראשון של חול המועד.
<b>שׁוֹר אוֹ כֶשֶׂב</b>. היא פרשת המועדות.
<b>וּמַפְטִירִין<br>            בְּפֶסַח יֹאשִׁיָּהוּ</b>. שבה מסופר על הברית שחידש יאשיהו ללכת בתורת ה', ועל<br>            השמדת העבודה הזרה וחגיגת הפסח (מלכים ב פרק כג).
<b>בַּשְּׁלִישִׁי וכו'</b>. בכל<br>            הפרשיות הללו נזכר הציווי על הפסח.
<b>בְּיוֹם טוֹב אַחֲרוֹן בְּוַיְהִי בְּשַׁלַּח<br>            וכו'</b>. שבה מסופר על קריעת ים סוף וטביעת המצרים בו, והשירה ששרו בני ישראל על<br>            הנס הזה. ודברים אלו אירעו ביום שביעי של פסח והם חתימתה של גאולת מצרים.
<b>וּמַפְטִירִין<br>            וַיְדַבֵּר דָּוִד</b>. שהיא שירה על עזרתו של ה' בהצלה מן האויבים.
<b>כָּל<br>            הַבְּכוֹר</b>. ונזכרות בה מצוות הרגלים.
<b>וּמַפְטִירִין עוֹד הַיּוֹם בְּנֹב<br>            לַעֲמֹד</b>. העוסקת בניצחון על אויבי ישראל, ובגאולה העתידה לבוא.
<h3> ט</h3>
<b>בָּעֲצֶרֶת</b>. בחג השבועות.
<b>בְּשִׁבְעָה שָׁבֻעֹת</b>. המשכה<br>            של פרשת 'כל הבכור' (לעיל ה"ח).
<b>בַּחֹדֶשׁ הַשְּׁלִישִׁי</b>. העוסקת במתן תורה, שאירע באותו היום.
<b>וּמַפְטִירִין בַּמֶּרְכָּבָה</b>. התגלות<br>            כבוד ה' שהייתה לנביא יחזקאל, שיש בה דמיון להתגלות שבמתן תורה (יחזקאל פרק א).
<b>וּבַשֵּׁנִי</b>. ביום טוב שני של גלויות.
<b>בְּפָרָשַׁת הַמּוֹעֲדוֹת</b>. של<br>            ספר דברים, היא 'כל הבכור' (לעיל ה"ח).
<b>וּמַפְטִירִין בַּחֲבַקּוּק</b>. שבתפילתו (חבקוק פרק ג) נזכר גילוי כבודו של ה' בעת שיבוא להושיע את ישראל, בדומה<br>            להתגלות כבודו בשעת מתן תורה.
<h3> י</h3>
<b>בַּחֹדֶשׁ הַשְּׁבִיעִי</b>. בתוך פרשת המועדות.
<b>וַיי פָּקַד אֶת<br>            שָׂרָה</b>. סיפור לידתו של יצחק, כסימן לכך שה' יזכור לטובה את הבריות ביום ראש<br>            השנה שהוא יום הזיכרון והדין.
<b>וַיְהִי אִישׁ אֶחָד מִן הָרָמָתַיִם</b>. סיפור<br>            לידתו של שמואל הנביא.
<b>וְהָאֱלֹהִים נִסָּה</b>. סיפור עקדת יצחק, כבקשה שהמעשה<br>            ייזכר לזכות ביום הדין.
<b>הֲבֵן יַקִּיר לִי אֶפְרַיִם</b>. בה נזכר שה' זוכר<br>            את ישראל לטובה ומרחם עליהם.
<h3> יא</h3>
<b>אַחֲרֵי מוֹת</b>. היא פרשת עבודת המקדש ביום הכיפורים (ויקרא פרק<br>            טז).
<b>כֹה אָמַר רָם וְנִשָּׂא</b>. המתייחסת לדרך החזרה בתשובה ולצום המתקבל לפני<br>            ה'.
<b>בָּעֲרָיוֹת שֶׁבְּאַחֲרֵי מוֹת</b>. שנזכרו בה כל איסורי העריות<br>            (ויקרא פרק יח).
<b>מַפְטִיר בְּיוֹנָה</b>. ספר יונה שבו מסופר על חזרתם של אנשי<br>            נינווה בתשובה, ורחמי ה' עליהם.
<h3> יב</h3>
<b>קוֹרִין בְּפָרָשַׁת מוֹעֲדוֹת</b>. שבחומש ויקרא (כב,כו-כג,מד)<br>            שבה נזכרות מצוות החג: סוכה, לולב ושמחה.
<b>הִנֵּה יוֹם בָּא לַיי</b>. שמסופר בה<br>            שלעתיד לבוא יחוגו כל העמים את חג הסוכות.
<b>וַיִּקָּהֲלוּ אֶל הַמֶּלֶךְ שְׁלֹמֹה</b>. שם מסופר על חנוכת בית המקדש הראשון, שהייתה בחג הסוכות.
<b>וַיְהִי כְּכַלּוֹת<br>                שְׁלֹמֹה</b>. המשכה של חנוכת המקדש, ונזכר שם ששילח את העם ביום השמיני.
<b>וְזֹאת<br>            הַבְּרָכָה</b>. הפרשה האחרונה בתורה, וביום זה מסיימים את המחזור השנתי של הקריאה בתורה<br>            (ראה לעיל ה"א).
<b>וַיַּעֲמֹד שְׁלֹמֹה</b>. נאום שלמה בחנוכת המקדש.
<b>אַחֲרֵי<br>            מוֹת מֹשֶׁה</b>. תחילת ספר יהושע, כהמשך לסיומה של התורה.
<b>בְּקָרְבְּנוֹת הֶחָג</b>. שלכל יום מימות חג הסוכות יש קרבן אחר.
<h3> יג</h3>
<b>בַּיּוֹם הַשְּׁלִישִׁי שֶׁהוּא תְּחִלַּת חֻלּוֹ שֶׁל מוֹעֵד</b>. והיינו<br>            בחוץ לארץ, שיום טוב נחוג במשך יומיים (ראה לעיל ה"ח בביאור), ויש ספק אם הוא היום<br>            השלישי או היום השני.
<h3> יד</h3>
<b>עִנְיָנוֹת אֵלּוּ שֶׁאָמַרְנוּ</b>. לעיל הלכות ח-יב, שהן הקריאה<br>            העיקרית של אותו היום.
<b>קָרְבַּן אוֹתוֹ הַיּוֹם הָאָמוּר בְּחֻמַּשׁ הַפְּקוּדִים</b>. קרבנות<br>            המוספים המיוחדים לאותו החג, הכתובים בפרשת פינחס בספר במדבר (פרקים כח-כט).
<h3> טו</h3>
<b>שְׁנֵי סְפָרִים אוֹ שְׁלֹשָׁה</b>. למקרים של הוצאת שלושה ספרים ראה<br>            לקמן הלכות כג-כד.
<b>אִם הוֹצִיאוּ זֶה אַחַר זֶה</b>. ולא הוציאום כאחד.
<b>כְּשֶׁמַּחֲזִיר<br>            אֶת הָרִאשׁוֹן אוֹמֵר קַדִּישׁ וכו'</b>. שהקדיש הוא סימן לסיומה של הקריאה (ראה<br>            לעיל יב,יז). ואם הוציאו את שני הספרים יחד, די בקדיש אחד אחרי קריאת השני.
<b>וּכְבָר<br>            אָמַרְנוּ</b>. לעיל יב,כ.
<b>לוֹמַר קַדִּישׁ אַחַר שֶׁקּוֹרֵא הַמַּשְׁלִים<br>            לְעוֹלָם</b>. אחרי הקריאה העיקרית ולפני המפטיר.
<h3> טז</h3>
<b>רְאֵה אַתָּה אֹמֵר אֵלַי</b>. שיש שם מצוות שבת והרגלים.
<b>הָעֲצָמוֹת<br>            הַיְבֵשׁוֹת</b>. הסיפור על המתים שהחיה יחזקאל, כסימן לכל ישראל שלא יתייאשו מן הגאולה.
<b>בְּתוֹךְ<br>            הֶחָג</b>. בחג הסוכות.
<b>בְּיוֹם בּוֹא גוֹג</b>. נבואת יחזקאל על תבוסתו של גוג<br>            בבואו לארץ ישראל, וקידוש שמו של ה' בעיני כל הגויים (השווה להפטרת יום טוב ראשון של<br>            סוכות, לעיל הי"ב, ויום שמיני של פסח, לעיל ה"ח).
<h3> יז</h3>
<b>מִבִּרְכַּת כֹּהֲנִים</b>. שהמרד ביוונים, שנסתיים בניצחון<br>            ובחנוכת המזבח, הונהג על ידי בני חשמונאי שהיו כהנים.
<b>עַד סוֹף קָרְבַּן הַמַּקְרִיב<br>            בַּיּוֹם הָרִאשׁוֹן</b>. מסופר שם על מתנות נשיאי ישראל לחנוכת המזבח של המשכן.
<b>וְכֵן<br>            עַד יוֹם שְׁמִינִי</b>. בכל יום קוראים את הנשיא של אותו היום.
<b>קוֹרִין מִיּוֹם<br>            הַשְּׁמִינִי עַד סוֹף כָּל הַקָּרְבָּנוֹת עַד סוֹף הַסֵּדֶר</b>. ביום השמיני קוראים<br>            את קרבנות הנשיאים מהיום השמיני ועד יום השנים עשר, ואת סיכום מתנותיהם שבסוף הפרשה.
<b>בְּנֵרוֹת זְכַרְיָה</b>. שבנבואתו נזכרה המנורה, כסמל לניצחון בזכות<br>            רוח ה' ולא בכוח (זכריה פרק ד).
<b>בְּנֵרוֹת שְׁלֹמֹה</b>. שם מסופר על עשיית<br>            כל כלי המקדש, ובכללם המנורות (מלכים א פרק ז).
<b>הוּא שֶׁמַּפְטִיר בַּנָּבִיא</b>. כדין<br>            הקורא בקרבנו של היום (לעיל הי"ד).
<b>וַיָּבֹא עֲמָלֵק</b>. משום שהמן היה מזרע עמלק.
<h3> יח</h3>
<b>בְּתִשְׁעָה בְּאָב</b>. יום הצום על חורבן בית המקדש (הלכות תעניות<br>            ה,ג).
<b>כִּי תוֹלִיד בָּנִים</b>. אזהרת משה את ישראל, כי אם יעבדו עבודה זרה יאבדו<br>            ויגלו מן הארץ.
<b>וּמַפְטִירִין אָסֹף אֲסִיפֵם</b>. נבואת קינה על התנהגות ישראל<br>            ועל חורבן הארץ וירושלים.
<b>וַיְחַל מֹשֶׁה</b>. תפילתו של משה שה' יסלח לבני<br>            ישראל על חטא העגל, ולא ישמיד אותם.
<b>וּבִשְׁאָר הַתַּעֲנִיּוֹת וכו'</b>. שהן<br>            ג' בתשרי, י' בטבת, וי"ז בתמוז (הלכות תעניות ה,ב), וכן י"ג באדר (שם<br>            ה,ה).
<b>וְקוֹרֵא הַשֵּׁנִי וְהַשְּׁלִישִׁי מִפְּסָל לְךָ וכו'</b>. מדלגים אל<br>            הסיפור של הלוחות השניים, והתגלותו של ה' בשלוש עשרה מידות הרחמים. והדילוג נעשה בין<br>            העולים, כך שאין הציבור מרגיש בכך (ראה לעיל יב,ח).
<b>וּבַתַּעֲנִיּוֹת שֶׁגּוֹזְרִין<br>            אוֹתָן הַצִּבּוּר מִפְּנֵי הַצָּרוֹת</b>. ראה הלכות תעניות פרק א.
<b>קוֹרִין<br>            בְּרָכוֹת וּקְלָלוֹת</b>. האמורות בפרשת בחקתי (ויקרא כו,ג-מו; וראה גם הלכות תעניות<br>            א,יז).
<h3> יט</h3>
<b>בְּשָׁלֹשׁ שַׁבָּתוֹת</b>. שבין שבעה עשר בתמוז לתשעה באב,<br>            וקרויים 'ימי בין המצרים'.
<b>נַחֲמוּ נַחֲמוּ עַמִּי</b>. שאחר החורבן יש<br>            צורך בנחמה.
<b>עַד רֹאשׁ הַשָּׁנָה</b>. שהן שבע שבתות ומכונות 'שבע<br>            דנחמתא' (ראה סדר התפילות, סה).
<b>שׁוּבָה יִשְׂרָאֵל</b>. קריאה לישראל לחזור<br>            בתשובה.
<h3> כ</h3>
<b>בְּפָרָשַׁת שְׁקָלִים</b>. שעוסקת במצוות נתינת מחצית השקל (שמות<br>            ל,יא-טז), שבאותו הזמן היו מכריזים שיש להביא שקלים תרומה לצורך קרבנות הציבור (ראה הלכות<br>            שקלים א,ט).
<b>בִּיְהוֹיָדָע הַכֹּהֵן</b>. שם מסופר על גביית כסף לשיפוץ וחיזוק בית<br>            המקדש.
<b>בְּתוֹךְ הַשַּׁבָּת</b>. אם ראש החודש חל באחד מימי החול של השבוע הבא.
<b>בְּפָרָשַׁת זָכוֹר</b>. העוסקת במצווה לזכור את מעשה עמלק ולמחות את זכרו מן העולם<br>            (דברים כה,יז-יט; וראה לעיל הי"ז).
<b>כֹּה אָמַר יי צְבָאוֹת פָּקַדְתִּי</b>. שם<br>            מסופר על מלחמת שאול בעמלק.
<b>פָּרָה אֲדֻמָּה</b>. הפרשייה העוסקת במצווה להכין אפר<br>            מפרה אדומה, שבאמצעותו ניתן לטהר אדם וכלים מטומאת מת (במדבר פרק יט). וקוראים פרשה זו קודם<br>            חודש ניסן, להזכיר שעל העם להיטהר לקראת הפסח.
<b>וְזָרַקְתִּי עֲלֵיכֶם מַיִם<br>                טְהוֹרִים</b>. נבואה על קיבוץ הגלויות ועל טיהור ישראל מן הטומאה.
<b>הַסְּמוּכָה<br>            לָרְבִיעִית</b>. זו שלפני השבת שקוראים בה 'החודש'.
<b>הַחֹדֶשׁ הַזֶּה</b>. הציווי<br>            על פסח מצרים, הפותח בהכרזה שחודש ניסן נחשב ראשון לחודשי השנה (שמות יב,א-כ).
<b>בָּרִאשׁוֹן<br>            בְּאֶחָד לַחֹדֶשׁ</b>. שם מדובר על חנוכת המקדש בראש חודש ניסן, ועל חג הפסח.
<h3> כא</h3>
<b>שֶׁפְּעָמִים תִּהְיֶה הַפְסָקָה וכו'</b>. שכל אחת מהן תלויה<br>            בתאריך אחר — הראשונה לפני ראש חודש אדר, השנייה לפני פורים, והשלישית שתי שבתות לפני<br>            ראש חודש ניסן.
<b>בֵּין שְׁלִישִׁית לָרְבִיעִית אֵין מַפְסִיקִין</b>. שהרי זמנה של<br>            השלישית הוא בסמיכות להכרזה על ראש חודש ניסן.
<h3> כב</h3>
<b>אֶחָד קוֹרֵא אוֹתָהּ בְּסֵפֶר שֵׁנִי</b>. ואין מחלקים אותה לכמה<br>            קוראים.
<b>סֵדֶר אוֹתָהּ שַׁבָּת</b>. פרשת השבוע.
<b>וְהָיָה סֵדֶר אוֹתָהּ<br>            שַׁבָּת וְאַתָּה תְּצַוֶּה</b>. שפרשת שקלים (שבראש סדר 'כי תשא') מצויה מיד<br>            אחריה, ואם יקרא אותה האחרון לא יהיה ניכר שהדבר נעשה משום פרשת שקלים, אלא כהמשך לפרשת<br>            תצווה.
<b>עַד וְעָשִׂיתָ כִּיּוֹר נְחֹשֶׁת</b>. הוא סופה של פרשת שקלים.
<b>וְהַשְּׁבִיעִי<br>            חוֹזֵר וְקוֹרֵא</b>. וכך ניכר שמדובר בפרשה מיוחדת.
<b>כִּי תִשָּׂא עַצְמָהּ</b>. שהתחילו<br>            מפרשה זו.
<b>חוֹזֵר וְקוֹרֵא בְּסֵפֶר שֵׁנִי</b>. שבמקרה זה מוציאים שני ספרים, כדי<br>            שלא יהיה צורך לגלול את התורה בציבור (ראה לעיל יב,כג).
<h3> כג</h3>
<b>מוֹצִיאִין שְׁלֹשָׁה סְפָרִים</b>. שיש באותו היום שלוש קריאות<br>            שונות, וסדר הקריאות על פי שכיחותן.
<h3> כד</h3>
<b>רֹאשׁ חֹדֶשׁ טֵבֵת</b>. יום זה חל תמיד בתוך ימי החנוכה.
<b>חָל לִהְיוֹת בְּאֶמְצַע הַשַּׁבָּת</b>. אם הוא חל ביום חול.
<h3> כה</h3>
<b>כָּל הַתּוֹרָה כֻּלָּהּ בְּכָל שְׁנָתוֹ</b>. מדי שנה, כמנהג<br>            המקובל והנפוץ (לעיל ה"א).
<b>לִקְרוֹת לְעַצְמוֹ</b>. לקרוא ביחידות.
<b>שְׁנַיִם מִקְרָא וְאֶחָד תַּרְגּוּם</b>. לקרוא כל פסוק פעמיים, וכן<br>            את התרגום לארמית של אותו פסוק (ראה לעיל יב,י).
<b>וּפָסוּק שֶׁאֵין לוֹ תַּרְגּוּם</b>. כגון<br>            פסוק שיש בו שמות בלבד, או שאין מתרגמים אותו בציבור (ראה לעיל יב,יב).
<b>שֶׁיַּשְׁלִים<br>            פָּרָשִׁיּוֹתָיו עִם הַצִּבּוּר</b>. שיסיים אף הוא מחזור שלם של קריאת התורה, עם הסיום<br>            של הציבור.
<h2>פרק יד</h2>
<h3> א</h3>
<b>נוֹשְׂאִין אֶת כַּפֵּיהֶן</b>. מרימים את ידיהם ומברכים את העם (נוסח<br>            הברכה לקמן בביאור ה"ג).
<b>וְשִׁכּוֹר אָסוּר בִּנְשִׂיאַת כַּפַּיִם</b>. שדין<br>            הברכה כדין עבודת המקדש (לקמן טו,ד), שהשתוי אסור בה (הלכות ביאת המקדש א,א-ב).
<b>בְּיוֹם<br>            הַתַּעֲנִית</b>. שאין בו חשש לשכרות, שהרי אין אוכלים בו.
<h3> ב</h3>
<b>בַּמֶּה דְּבָרִים אֲמוּרִים</b>. שאף בתענית אין נושאים כפיים במנחה.
<b>וְתַעֲנִית<br>            צִבּוּר</b>. תעניות מיוחדות שגוזרים על הציבור בשל מכת בצורת או צרות אחרות (ראה הלכות<br>            תעניות ד,יח).
<b>הוֹאִיל וּתְפִלַּת מִנְחָה שֶׁלָּהֶן סָמוּךְ לִשְׁקִיעַת הַחַמָּה</b>. שזמן<br>            זה מאוחר מהזמן שרגילים להתפלל בו מנחה קטנה (ראה לעיל ג,ד).
<b>הֲרֵי זוֹ נִרְאֵית<br>            כִּנְעִילָה</b>. שזמנה של נעילה הוא סמוך לשקיעת השמש (לעיל א,ז).
<b>וְעָלָה<br>            לַדּוּכָן</b>. מקום מוגבה שעליו עומדים הכהנים כשהם מברכים.
<b>וְהַדָּבָר יָדוּעַ</b>. ברור בלא ספק.
<b>מִפְּנֵי הַחֲשָׁד שֶׁלֹּא יֹאמְרוּ פָּסוּל הָיָה וכו'</b>. שאם יאמרו לו לרדת מן הדוכן יחשבו שהדבר משום שיש פסול כהונה בייחוסו.
<h3> ג</h3>
<b>בַּגְּבוּלִין</b>. בכל המקומות מלבד בית המקדש.
<b>בְּעֵת<br>            שֶׁיַּגִּיעַ שְׁלִיחַ צִבּוּר לַעֲבוֹדָה</b>. שיגיע בחזרתו לברכת העבודה — שיש<br>            בה בקשה לקבלת קרבנות ישראל לרצון, והשבת עבודת המקדש למקומה.
<b>רְצֵה</b>. המילה<br>            הראשונה בברכה זו.
<b>נֶעֱקָרִין</b>. זזים.
<b>פְּנֵיהֶם לְמוּל הַהֵיכָל</b>. כלפי<br>            ההיכל, המצוי בחזית בית הכנסת (לעיל יא,ב).
<b>וְאֶצְבְּעוֹתֵיהֶם כְּפוּפוֹת לְתוֹךְ<br>            כַּפֵּיהֶן</b>. שאינם מיישרים אותן עדיין.
<b>הַהוֹדָיָה</b>. ברכה של הודאה<br>            לה' על החיים ועל הטובות שבכל יום, הנאמרת אחרי ברכת העבודה.
<b>מַחֲזִירִין</b>. מסובבים.
<b>וּפוֹשְׁטִין</b>. מיישרים.
<b>אָמוֹר לָהֶם</b>. מכאן למדו שיש להקריא לכהנים את הברכה, ולא שיאמרוה<br>            מעצמם.
<b>פָּסוּק רִאשׁוֹן</b>. שהוא "יברכך ה' וישמרך".
<b>פָּסוּק<br>            שֵׁנִי</b>. "יאר ה' פניו אליך ויחונך" (במדבר ו,כד).
<b>בְּפָסוּק<br>            שְׁלִישִׁי</b>. "ישא ה' פניו אליך וישם לך שלום" (שם ו,כה).
<h3> ד</h3>
<b>קוֹפְצִין</b>. מכופפים.
<b>עַד שֶׁיִּגְמֹר הַבְּרָכָה</b>. שהיא<br>            סיום חזרת התפילה.
<h3> ה</h3>
<b>הַקּוֹרֵא</b>. שליח הציבור הקורא לכהנים לעמוד (לקמן ה"ח).
<b>עַד שֶׁיִּכְלֶה אָמֵן מִפִּי הַצִּבּוּר</b>. שיסיימו הציבור לומר אמן על ברכת ההודאה,<br>            כדי שקולו יישמע (ראה גם לעיל יב,ו).
<b>תִּטָּרֵף דַּעְתּוֹ</b>. יתבלבל.
<b>פָּסוּק<br>            שֵׁנִי אוֹ שְׁלִישִׁי</b>. שלא יזכור אם הוא עומד אחר פסוק ראשון או אחר השני.
<h3> ו</h3>
<b>לְהַחֲזִיר פְּנֵיהֶם מִן הַצִּבּוּר</b>. להסתובב בחזרה כלפי ההיכל.
<b>לַעֲקֹר רַגְלֵיהֶם</b>. לרדת מן הדוכן ולשוב למקומותיהם.
<b>וּמִתַּקָּנוֹת<br>            רַבָּן יוֹחָנָן</b>. רבן יוחנן בן זכאי שתיקן תקנות שונות לאחר חורבן הבית (ראה גם<br>            הלכות לולב ז,טו).
<b>אֶלָּא עוֹמְדִים יְחֵפִים</b>. כדרך שהיו עושים בעבודת המקדש.
<h3> ז</h3>
<b>וְלֹא יַסִּיחוּ דַּעְתָּן</b>. שההבטה עלולה לפגום בכוונת הברכה.
<b>כְּנֶגֶד<br>            הָאָרֶץ כְּעוֹמֵד בִּתְפִלָּה</b>. מופנות כלפי מטה, כדינו של העומד בתפילה (לעיל ה,ד).
<b>וּמְכַוְּנִין<br>            פְּנֵיהֶם כְּנֶגֶד פְּנֵי הַכֹּהֲנִים וכו'</b>. שיהיו פנים כנגד פנים, אך בלא<br>            להביט אלו באלו.
<h3> ח</h3>
<b>מַתְחִיל לְבָרֵךְ מֵעַצְמוֹ</b>. בלא הקריאה 'כהנים'.
<b>כְּמוֹ שֶׁאָמַרְנוּ</b>. לעיל ה"ג.
<b>עַד שֶׁיִּקְרָא לָהֶם שְׁלִיחַ צִבּוּר<br>            תְּחִלָּה וְאוֹמֵר לָהֶם כֹּהֲנִים</b>. שיש לצוות על הכהנים לברך את ישראל, ואף דבר זה<br>            נדרש מן הפסוק "אמור להם" — לרבים (השווה לעיל ה"ג).
<h3> ט</h3>
<b>בַּמִּקְדָּשׁ</b>. כחלק מעבודת המקדש.
<b>הַכֹּהֲנִים עוֹלִין<br>            לַדּוּכָן</b>. לברך, ועומדים על מדרגות האולם כשפניהם כלפי העם (לקמן הי"ד, הלכות<br>            תמידין ומוספין ו,ד-ה).
<b>אַחַר שֶׁיַּשְׁלִימוּ עֲבוֹדַת תָּמִיד שֶׁל שַׁחַר</b>. אחרי<br>            סיום העלאת התמיד, הקטרת קטורת והטבת המנורה.
<b>עַל גַּבֵּי רָאשֵׁיהֶם</b>. פושטים<br>            את זרועותיהם קדימה ומגביהים את ידיהם מעל לראשיהם.
<b>הַצִּיץ</b>. המונח<br>            על מצחו, ושם ה' חקוק עליו (הלכות כלי המקדש ט,א, י,ג).
<b>בְּרָכָה אַחַת</b>. מברכים<br>            את שלושת הפסוקים ברצף.
<b>כָּל הָעָם עוֹנִין בָּרוּךְ</b>. לפי שאין עונים אמן<br>            במקדש (בבלי סוטה מ,ב), ובמקום זאת משיבים בברכה כנגד המברך (ראה הלכות תעניות ד,טו-טז).
<b>מִן<br>            הָעוֹלָם וְעַד הָעוֹלָם</b>. בשני העולמות, העולם הזה והעולם הבא.
<h3> י</h3>
<b>כִּכְתָבוֹ</b>. כפי שהוא נכתב (שם הוי"ה), ולא כפי שנוהגים לקראו<br>            בדרך כלל (שם אדנות).
<b>דָּבָר הַנֶּהְגֶּה מִיּוֹ"ד הֵ"א וכו'</b>. המילה<br>            המבוטאת מצירוף האותיות הללו, על פי ניקוד שלא נודע לנו.
<b>הַשֵּׁם הַמְפֹרָשׁ הָאָמוּר<br>            בְּכָל מָקוֹם</b>. ראה לדוגמא הלכות יסודי התורה ו,ב, הלכות עבודת יום הכיפורים ב,ו-ז.
<b>בְּכִנּוּיוֹ</b>. במילה אחרת ולא הוגים את השם בעצמו
<b>וּמִשֶּׁמֵּת<br>            שִׁמְעוֹן הַצַּדִּיק</b>. שהיה כהן גדול ידוע בצדקותו, ומשיירי כנסת הגדולה, שפעלה אחרי<br>            תקופת נביאי הבית השני.
<b>כְּדֵי שֶׁלֹּא יִלְמַד אוֹתוֹ מִי שֶׁאֵינוֹ הָגוּן</b>. שמא<br>            לא ינהג בקדושת השם כראוי.
<b>אֶלָּא אַחַת לְשֶׁבַע שָׁנִים</b>. כדי שלא תישכח<br>            המסורת של אופן קריאת שם זה.
<h3> יא</h3>
<b>בְּכָל מָקוֹם</b>. בין במקדש ובין בגבולין.
<b>בִּלְשׁוֹן<br>            הַקֹּדֶשׁ</b>. ככתבה בתורה, ולא בתרגום.
<b>שׁוֹמְעֵי שְׁמוּעָה</b>. מעבירי<br>            המסורת.
<b>כֹּה תְבָרְכוּ</b>. כה — באופן זה בדיוק, על פי הדקדוקים שנמסרו.
<b>וְהוּא שֶׁיִּהְיֶה בַּמִּקְדָּשׁ</b>. רק שם הברכה בשם<br>            המפורש.
<b>כְּמוֹ שֶׁאָמַרְנוּ</b>. לעיל ה"י.
<h3> יב</h3>
<b>לְהוֹסִיף בְּרָכָה</b>. פסוקי ברכה אחרים לישראל.
<b>לֹא<br>            תֹסִפוּ עַל הַדָּבָר</b>. הוא איסור כללי להוסיף על המצוות (ראה מניין המצוות ל"ת<br>            שיג).
<b>בְּרָכָה שְׁלֵמָה</b>. שלא תצמח ממנה תקלה.
<b>בִּקְדֻשָּׁתוֹ שֶׁל<br>            אַהֲרֹן</b>. שאהרון וזרעו הובדלו משאר ישראל להקדישם באופן מיוחד, להיות משרתי ה'.
<b>עָשִׂינוּ<br>            מַה שֶּׁגָּזַרְתָּה עָלֵינוּ</b>. שציוויתנו לברך את ישראל.
<b>הַשְׁקִיפָה<br>                מִמְּעוֹן קָדְשְׁךָ</b>. הבט מן המקום שבו שוכנת קדושתך.
<h3> יג</h3>
<b>אֶלָּא דֶּרֶךְ יָמִין</b>. יסתובבו דרך צד ימין שלהם.
<b>פּוֹנוֹת</b>. פניות.
<b>לֹא יִהְיוּ אֶלָּא דֶּרֶךְ יָמִין</b>. לכיוון צד ימין,<br>            אלא אם כן קיימת סיבה מיוחדת לשנות (ראה הלכות מעשה הקרבנות ה,י, ז,יא, הלכות בית הבחירה<br>            ז,ג).
<h3> יד</h3>
<b>כְּדֶרֶךְ שֶׁאָמַרְנוּ</b>. לעיל הל' ט-י.
<b>כְּמוֹ<br>            שֶׁאָמַרְנוּ</b>. לעיל הל' א-ב.
<b>הַמַּקְרֵא אוֹתָן יִשְׂרָאֵל</b>. זה<br>            שמקריא את הברכה (לעיל ה"ג), לא יהיה כהן.
<b>שֶׁאֵין הַמַּקְרֵא מֵהֶן</b>. שאינו<br>            כמותם אלא זר.
<h2>פרק טו</h2>
<h3> א</h3>
<b>מוֹנְעִין נְשִׂיאוּת כַּפַּיִם</b>. בלא הקפדה עליהם אין הכהן רשאי<br>            לברך.
<b>הַלָּשׁוֹן</b>. היכולת לבטא את הברכה כהוגן.
<b>וְהַמּוּמִין</b>. פגמים גופניים המושכים תשומת לב (לקמן ה"ב).
<b>וְהָעֲבֵרָה</b>. עברות שונות<br>            שאם עבר הכהן עליהן אסור לו לברך (לקמן ה"ג).
<b>וְהַשָּׁנִים</b>. הגיל (לקמן<br>            ה"ד).
<b>וְהַיַּיִן</b>. שהשתוי אסור לברך (לקמן ה"ד).
<b>וְטֻמְאַת<br>            הַיָּדַיִם</b>. שאין לברך בלא נטילת ידיים (לקמן ה"ה).
<b>שֶׁקּוֹרִין<br>            לְאַלְ"פִין עַיְ"נִין</b>. שמבטאים את האות אל"ף בצורה גרונית כמו<br>            עי"ן, או את עי"ן בצורה רפויה כמו אל"ף.
<b>שֶׁאֵין דִּבְרֵיהֶם<br>                נִכָּרִין לַכֹּל</b>. שרבים אינם מבינים מה שהם אומרים.
<h3> ב</h3>
<b>מוּמִין בְּיָדָיו אוֹ בְּפָנָיו אוֹ בְּרַגְלָיו</b>. שהמומים הללו<br>            ניכרים בהם בשעת הברכה.
<b>עֲקוּשׁוֹת</b>. מעוותות.
<b>בַּהֲקָנִיּוֹת</b>. שיש<br>            בהן בהרות לבנות (ראה הלכות טומאת צרעת א,א).
<b>לְפִי שֶׁהָעָם מִסְתַּכְּלִין בּוֹ</b>. והדבר<br>            מפריע לכוונת הברכה (ראה לעיל יד,ז).
<b>הָיָה דָּשׁ בְּעִירוֹ</b>. היה מצוי שם במשך<br>            זמן רב.
<b>אֶסְטֵיס וּפוּאָה</b>. חומרים המשמשים לצביעה (ראה לדוגמה הלכות שבת<br>            ט,יד).
<b>רֹב אַנְשֵׁי אוֹתָהּ הָעִיר מְלַאכְתָּן בְּכָךְ</b>. ואין ייחוד בכך<br>            שידיו של אותו אדם צבועות.
<h3> ג</h3>
<b>אֶת הַנֶּפֶשׁ</b>. אדם.
<b>אֲפִלּוּ בִּשְׁגָגָה</b>. לא בכוונה.
<b>יְדֵיכֶם<br>            דָּמִים מָלֵאוּ וְכָתוּב וּבְפָרִשְׂכֶם כַּפֵּיכֶם</b>. ודרשו פסוק זה, שידיים<br>            המגואלות בדם פסולות לנשיאת כפיים.
<b>וְכֹהֵן שֶׁעָבַד עֲבוֹדָה זָרָה</b>. ונפסל על<br>            ידי כך מלעבוד במקדש (הלכות ביאת המקדש ט,יג).
<b>וּבְרָכָה כָּעֲבוֹדָה</b>. כשם<br>            שנפסל מחמת העברה מן העבודה, כך נפסל מן הברכה.
<b>כֹּהֵן שֶׁנִּשְׁתַּמֵּד לַעֲבוֹדָה<br>            זָרָה</b>. המיר את דתו.
<b>וּשְׁאָר הָעֲבֵרוֹת אֵין מוֹנְעִין</b>. ראה לקמן ה"ו.
<h3> ד</h3>
<b>כֹּהֵן נַעַר לֹא יִשָּׂא אֶת כַּפָּיו עַד שֶׁיִּתְמַלֵּא זְקָנוֹ</b>. שיגיע<br>            לגיל צמיחת כל שערות הזקן, שאין כבוד הציבור להתברך מכהן כה צעיר (לעיל ח,יא; וראה הלכות<br>            כלי המקדש ה,טו).
<b>מִי שֶׁשָּׁתָה רְבִיעִית יַיִן חַי וכו'</b>. שאם עבד כך<br>            במקדש חייב מיתה (הלכות ביאת המקדש א,א).
<b>עַד שֶׁיָּסוּר יֵינוֹ מֵעָלָיו</b>. שימתין<br>            עד שיתפכח (ראה שם א,ה).
<b>שֶׁהֻקְּשָׁה בְּרָכָה לָעֲבוֹדָה</b>. לעיל ה"ג.
<b>בִּשְׁתֵּי פְּעָמִים</b>. שלא שתה בבת אחת אלא הפסיק באמצע.
<b>אוֹ שֶׁנָּתַן<br>            לְתוֹכָהּ מְעַט מַיִם</b>. וכבר אינו משכר כל כך.
<b>וְכַמָּה הִיא רְבִיעִית</b>. הוא<br>            שיעור לנוזלים המשמש בכמה עניינים בהלכה (ראה למשל הלכות נזיר ה,ב ובעוד מקומות רבים).
<b>אֶצְבָּעַיִם</b>. מידת האצבע היא רוחב האגודל (כשני ס"מ).
<b>רוּם</b>. גובה.
<b>שֶׁמּוֹשְׁחִין</b>. שמודדים.
<b>הַגּוּדָל</b>. האגודל (וראה גם<br>            הלכות ביכורים ו,טו).
<b>וְהוּא הַנִּקְרָא בֹּהֶן הַיָּד</b>. כך הוא נקרא בלשון<br>            התורה.
<h3> ה</h3>
<b>שְׂאוּ יְדֵכֶם קֹדֶשׁ וּבָרְכוּ אֶת יי</b>. שלצורך<br>            הברכה ונשיאת הידיים, הן צריכות להיות מקודשות.
<b>וְהֶחָלָל</b>. הנולד מנישואי<br>            כהן ואישה האסורה לכהונה (לפירוטן ראה הלכות איסורי ביאה יז,א), שהוא כזר והתחלל מקדושת<br>            הכהונה (הלכות איסורי ביאה יט,י).
<b>עַד הַפֶּרֶק</b>. פרק כף היד (ראה לעיל ד,ב).
<b>כְּדֶרֶךְ<br>            שֶׁמְּקַדְּשִׁין לָעֲבוֹדָה</b>. כשם שהעובד במקדש צריך לקדש את ידיו במים לפני העבודה<br>            (הלכות ביאת המקדש ה,א-טז).
<h3> ו</h3>
<b>אַף עַל פִּי שֶׁאֵינוֹ חָכָם וְאֵינוֹ מְדַקְדֵּק בְּמִצְווֹת</b>. שאינו<br>            דמות מופת לדבקות בה'.
<b>שֶׁהָיוּ הַבְּרִיּוֹת מְרַנְּנִין אַחֲרָיו</b>. שיש<br>            שמועות על כך שעשה עברות.
<b>שֶׁלֹּא הָיָה מַשָּׂאוֹ וּמַתָּנוֹ בְּצֶדֶק</b>. שהוא<br>            מרמה בני אדם במסחר.
<b>וְאֵין אוֹמְרִין לְאָדָם רָשָׁע הוֹסִיף רֶשַׁע וְהִמָּנַע מִן<br>            הַמִּצְווֹת</b>. שאם לא יישא כפיו, הרי הוא מבטל מצוות עשה (לקמן הי"ב).
<h3> ז</h3>
<b>הֶדְיוֹט</b>. אדם פשוט, שאינו מיוחד.
<b>וַאֲנִי אֲבָרְכֵם</b>. ה'<br>            הוא המברך את ישראל.
<b>וְהַקָּדוֹשׁ בָּרוּךְ הוּא בְּרַחֲמָיו מְבָרֵךְ אֶת יִשְׂרָאֵל<br>            כְּחֶפְצוֹ</b>. כך שאין מצבו של הכהן משפיע על קבלת הברכה.
<h3> ח</h3>
<b>עַם שֶׁהֵן אֲחוֹרֵי הַכֹּהֲנִים</b>. שאינם עומדים כנגד פניהם.
<b>וְהָעוֹמְדִין<br>            מִצִּדֵּיהֶן</b>. שאף הצדדים נחשבים כלפנים.
<b>וְאִם הָיְתָה מְחִצָּה וכו'</b>. שאין<br>            למחיצה פיזית משמעות לעניינים שברוח.
<h3> ט</h3>
<b>בַּעֲשָׂרָה</b>. כדין דבר שבקדושה (לעיל ח,ה).
<b>וְכֹהֲנִים מִן<br>            הַמִּנְיָן</b>. שאף הם נספרים כחלק מן העשרה.
<b>כֻּלָּן נוֹשְׂאִין אֶת כַּפֵּיהֶן</b>. אף<br>            שאין לפניהם ציבור המתברך.
<b>לַאֲחֵיהֶם שֶׁבַּצָּפוֹן וְלַאֲחֵיהֶם שֶׁבַּדָּרוֹם</b>. שאינם בבית הכנסת.
<b>הַנָּשִׁים וְהַטַּף</b>. המצויים בבית הכנסת.
<b>וְאִם<br>            נִשְׁאַר שָׁם עֲשָׂרָה וכו'</b>. אם יש שם יותר מעשרה כהנים, יישארו עשרה לענות<br>            אמן, והשאר יברכו.
<h3> י</h3>
<b>לֹא יִשָּׂא אֶת כַּפָּיו</b>. שמא יתבלבל בתפילתו ולא יוכל לסיימה.
<b>הַבְטָחָתוֹ</b>. ברור לו.
<b>וְחוֹזֵר לִתְפִלָּתוֹ</b>. מבלי להתבלבל.
<b>כְּשֶׁיַּגִּיעַ שְׁלִיחַ צִבּוּר לְשִׂים שָׁלוֹם</b>. לפני הברכה האחרונה, שהוא מקומה<br>            של ברכת הכהנים (לעיל יד,ד).
<b>בָּרְכֵנוּ בַּבְּרָכָה הַמְשֻׁלֶּשֶׁת בַּתּוֹרָה</b>. בקשה<br>            שה' יברך אותנו בברכה הכתובה בתורה ומורכבת משלוש ברכות.
<b>וְשָׂמוּ אֶת שְׁמִי<br>            וכו'</b>. הכהנים יזכירו את שמו של ה' בברכת ישראל, והוא יברך אותם (ראה לעיל<br>            ה"ז).
<b>וְאֵין הָעָם עוֹנִין אָמֵן</b>. שאין זו הברכה עצמה אלא זכר בלבד.
<h3> יא</h3>
<b>נוֹשֵׂא יָדָיו לָהֶן וּמְבָרְכָם</b>. משום צורך הציבור להתברך.
<b>וַאֲפִלּוּ<br>            כַּמָּה פְּעָמִים בַּיּוֹם</b>. ואין בדבר משום האיסור שלא להוסיף (לעיל יד,יב), שאין<br>            איסור לקיים מצווה בשלמותה פעם נוספת.
<b>עָקַר רַגְלָיו</b>. זז ממקומו והתחיל ללכת (לעיל יד,ג).
<b>שׁוּב<br>            אֵינוֹ עוֹלֶה בְּאוֹתָהּ תְּפִלָּה</b>. משום שיש קשר בין עבודת הקרבנות לברכת הכהנים,<br>            וברכת 'רצה' עוסקת בקבלת הקרבנות לרצון, והשבת העבודה למקדש.
<h3> יב</h3>
<b>אַף עַל פִּי שֶׁבִּטֵּל מִצְוַת עֲשֵׂה אַחַת וכו'</b>. על<br>            אף שיש כאן מצווה אחת, לברך את ישראל, היא נאמרה בשלושה ביטויים של ציווי, והדבר מחזק את<br>            תוקף המצווה ומדגיש את הפסדו של מי שאינו מקיים אותה (לרעיון דומה ראה הלכות תפילין ד,כו).
<b>וְכָל<br>            כֹּהֵן שֶׁאֵינוֹ מְבָרֵךְ אֵינוֹ מִתְבָּרֵךְ</b>. וזהו הפסד נוסף שיש בביטול המצווה<br>            הזו.
