<h1>ביאור שטיינזלץ על דברים</h1>
<h2>פרק א</h2>
(א) <b>אֵלֶּה הַדְּבָרִים אֲשֶׁר דִּבֶּר מֹשֶׁה אֶל כָּל יִשְׂרָאֵל בְּעֵבֶר הַיַּרְדֵּן</b>–<br>    <b>בַּמִּדְבָּר</b> המשתרע בעבר<br>    הירדן המזרחי,<br>    <b>בָּעֲרָבָה</b>, התחום שבין ים המלח לבין מפרץ אילת<br>    <b>מוֹל</b>,<br>    כנגד ים<br>    <b>סוּף, בֵּין פָּארָן וּבֵין תֹּפֶל וְלָבָן וַחֲצֵרֹת וְדִי זָהָב.</b> השמות הללו מציינים מקומות שבהם דיבר משה,<br>    וכן הם רומזים לאירועים שעליהם דיבר.
(ב) <b>אַחַד עָשָׂר יוֹם מֵחֹרֵב</b>, מהר סיני <br>    <b>דֶּרֶךְ הַר שֵׂעִיר עַד קָדֵשׁ בַּרְנֵעַ.</b> ההליכה במסלול זה מהר סיני לקדש ברנע שבגבול הדרומי של ארץ כנען<br>    אורכת אחד-עשר יום, אבל ישראל נזקקו לשנים רבות מאז הגיעו לקדש ברנע ועד כניסתם לארץ.
(ג) <b>וַיְהִי בְּאַרְבָּעִים שָׁנָה בְּעַשְׁתֵּי עָשָׂר חֹדֶשׁ</b>, בחודש האחד-עשר, הוא שייקרא מאוחר יותר שבָט, <br>    <b>בְּאֶחָד לַחֹדֶשׁ, דִּבֶּר משֶׁה אֶל בְּנֵי יִשְׂרָאֵל כְּכֹל אֲשֶׁר צִוָּה ה' אֹתוֹ אֲלֵהֶם.</b>
(ד) <b>אַחֲרֵי הַכֹּתוֹ אֵת סִיחֹן מֶלֶךְ הָאֱמֹרִי אֲשֶׁר יוֹשֵׁב בְּחֶשְׁבּוֹן וְאֵת עוֹג מֶלֶךְ הַבָּשָׁן אֲשֶׁר יוֹשֵׁב בְּעַשְׁתָּרֹת</b>, במלחמה ש<br>    <b>בְּאֶדְרֶעִי.</b><br>    אף על פי שמשה לא הכניס את ישראל לארץ, הוא הכין את הדרך לפניהם, וניצח שני מלכים גדולים. יש בהזכרה זו כדי לבסס את תחושת הביטחון של ישראל לקראת הצעד הבא. הם יתכוננו לכניסה לארץ לאור הזיכרון החיובי ומתוך התקווה שזיכרון זה יפיח בהם.
(ה) <b>בְּעֵבֶר הַיַּרְדֵּן בְּאֶרֶץ מוֹאָב הוֹאִיל</b>, התחיל,<br>    <br>    או: רצה<br>    <br>    <b>משֶׁה בֵּאֵר אֶת הַתּוֹרָה הַזֹּאת לֵאמֹר:</b>
(ו) <b>ה' אֱלֹהֵינוּ דִּבֶּר אֵלֵינוּ</b> כאשר היינו <br>    <b>בְּחֹרֵב לֵאמֹר: רַב</b>, די<br>    <b>לָכֶם</b>ל<br>    <b>שֶׁבֶת בָּהָר הַזֶּה,</b> שבו קיבלתם את התורה.
(ז) <b>פְּנוּ</b> מחורב <br>    <b>וּסְעוּ לָכֶם וּבֹאוּ</b> אל <br>    <b>הַר הָאֱמֹרִי וְאֶל כָּל שְׁכֵנָיו, בָּעֲרָבָה בָהָר וּבַשְּׁפֵלָה וּבַנֶּגֶב וּבְחוֹף הַיָּם</b>–<br>    <b>אֶרֶץ הַכְּנַעֲנִי וְהַלְּבָנוֹן, עַד הַנָּהָר הַגָּדֹל, נְהַר פְּרָת.</b>
(ח) <b>רְאֵה נָתַתִּי לִפְנֵיכֶם אֶת הָאָרֶץ. בֹּאוּ וּרְשׁוּ אֶת הָאָרֶץ אֲשֶׁר נִשְׁבַּע ה' לַאֲבֹתֵיכֶם, לְאַבְרָהָם, לְיִצְחָק וּלְיַעֲקֹב, לָתֵת לָהֶם וּלְזַרְעָם אַחֲרֵיהֶם.</b> צאו למסע שסופו יהיה בכניסה לארצכם.
(ט) <b>וָאֹמַר אֲלֵכֶם בָּעֵת הַהִוא לֵאמֹר: לֹא אוּכַל לְבַדִּי שְׂאֵת אֶתְכֶם.</b>
(י) המשא כבד עלי, שהרי <br>    <b>ה' אֱלֹהֵיכֶם הִרְבָּה אֶתְכֶם, וְהִנְּכֶם הַיּוֹם כְּכוֹכְבֵי הַשָּׁמַיִם לָרֹב,</b> עם גדול ורב. כיוון שהזכיר זאת, מצא לנכון להוסיף: אינני בא חלילה בתלונות על התרבותכם.
(יא) אדרבא, לוואי ש<br>    <b>ה' אֱלֹהֵי אֲבוֹתֵכֶם יֹסֵף עֲלֵיכֶם כָּכֶם</b>, כמו שאתם <br>    <b>אֶלֶף פְּעָמִים, וִיבָרֵךְ אֶתְכֶם</b>, יקיים בכם את ברכותיו והבטחותיו<br>    <b>כַּאֲשֶׁר דִּבֶּר לָכֶם,</b> עליכם.
(יב) ובכל זאת, כיוון שאתם מרובים מאוד –<br>    <b>אֵיכָה אֶשָּׂא לְבַדִּי</b> את <br>    <b>טָרְחֲכֶם</b>, בעיותיכם המצריכות פתרון,<br>    <b>וּמַשַּׂאֲכֶם</b>, המשא שכל אחד מכם מעמיס עלי<br>    <b>וְרִיבְכֶם</b>, מריבותיכם הפנימיות<br>    <b>?!</b>
(יג) <b>הָבוּ לָכֶם</b>, בחרו<br>    <b>אֲנָשִׁים חֲכָמִים וּנְבֹנִים וִידֻעִים,</b> שאינם זרים או מתבודדים, אלא מוכרים בעלי שם טוב <br>    <b>לְשִׁבְטֵיכֶם, וַאֲשִׂימֵם</b>, אשים אותם <br>    <b>בְּרָאשֵׁיכֶם.</b> הצגתי בפניכם את ההצעה שהיא בעצם הצעתו של יתרו.
(יד) <b>וַתַּעֲנוּ אֹתִי וַתֹּאמְרוּ: טוֹב הַדָּבָר אֲשֶׁר דִּבַּרְתָּ לַעֲשׂוֹת.</b>
(טו) <b>וָאֶקַּח</b> על סמך עדותכם וברצונכם<br>    <b>אֶת רָאשֵׁי שִׁבְטֵיכֶם</b>–<br>    <b>אֲנָשִׁים חֲכָמִים וִידֻעִים, וָאֶתֵּן אוֹתָם רָאשִׁים עֲלֵיכֶם,</b> ומהם מונו <br>    <b>שָׂרֵי אֲלָפִים וְשָׂרֵי מֵאוֹת וְשָׂרֵי חֲמִשִּׁים וְשָׂרֵי עֲשָׂרֹת וְשֹׁטְרִים לְשִׁבְטֵיכֶם.</b>
(טז) <b>וָאֲצַוֶּה אֶת שֹׁפְטֵיכֶם בָּעֵת הַהִוא לֵאמֹר: שָׁמֹעַ בֵּין אֲחֵיכֶם,</b> הקשיבו ונסו להבין ללבם של החולקים בעמכם,<br>    <b>וּשְׁפַטְתֶּם צֶדֶק</b><br>    <b>בֵּין אִישׁ וּבֵין אָחִיו וּבֵין גֵּרוֹ,</b> גם כלפי מי שאין לו קרובי משפחה.
(יז) <b>לֹא תַכִּירוּ פָנִים</b>, תעדיפו את אחד הצדדים<br>    <b>בַּמִּשְׁפָּט. כַּקָּטֹן כַּגָּדֹל תִּשְׁמָעוּן</b> בשווה, שִׁמרו על הצדק והיושר. <br>    <b>לֹא תָגוּרוּ</b>, תפחדו<br>    <b>מִפְּנֵי אִישׁ,</b> לא בדיבור ולא בהימנעות מדיבור, <br>    <b>כִּי הַמִּשְׁפָּט לֵאלֹהִים הוּא</b>, אין לשופט כל צד אישי במשפט שהרי הוא רק מורה את דברי האלוקים; כל עיוות במשפט הוא חטא כלפי ה' ומעילה בשליחותו.<br>    <br>    את <br>    <b>הַדָּבָר אֲשֶׁר יִקְשֶׁה מִכֶּם</b>– <br>    <b>תַּקְרִבוּן</b>, תביאו<br>    <b>אֵלַי וּשְׁמַעְתִּיו,</b> ואנסה לסייע בפתרונו.
(יח) <b>וָאֲצַוֶּה אֶתְכֶם בָּעֵת הַהִוא אֵת כָּל הַדְּבָרִים אֲשֶׁר תַּעֲשׂוּן.</b>
(יט) <b>וַנִּסַּע מֵחֹרֵב, וַנֵּלֶךְ אֵת כָּל הַמִּדְבָּר הַגָּדוֹל וְהַנּוֹרָא הַהוּא אֲשֶׁר רְאִיתֶם דֶּרֶךְ הַר הָאֱמֹרִי, כַּאֲשֶׁר צִוָּה ה' אֱלֹהֵינוּ אֹתָנוּ. וַנָּבֹא עַד קָדֵשׁ בַּרְנֵעַ.</b>
(כ) <b>וָאֹמַר אֲלֵכֶם: בָּאתֶם עַד הַר הָאֱמֹרִי אֲשֶׁר ה' אֱלֹהֵינוּ נֹתֵן לָנוּ.</b>
(כא) <b>רְאֵה</b> ממה<br>    שעברת עד כאן,<br>    כי<br>    <b>נָתַן ה' אֱלֹהֶיךָ לְפָנֶיךָ אֶת הָאָרֶץ</b>–<br>    <b>עֲלֵה רֵשׁ, כַּאֲשֶׁר דִּבֶּר ה' אֱלֹהֵי אֲבֹתֶיךָ לָךְ, אַל תִּירָא וְאַל תֵּחָת,</b> תישבר. גשו למלחמה, כי הדבר בידכם.
(כב) אחרי שהודעתי שמתקרב זמן כניסתכם לארץ – <br>    <b>וַתִּקְרְבוּן אֵלַי כֻּלְּכֶם וַתֹּאמְרוּ: נִשְׁלְחָה אֲנָשִׁים לְפָנֵינוּ וְיַחְפְּרוּ</b>, ירגלו <br>    <b>לָנוּ אֶת הָאָרֶץ, וְיָשִׁבוּ אֹתָנוּ דָּבָר</b>–<br>    <b>אֶת הַדֶּרֶךְ אֲשֶׁר נַעֲלֶה בָּהּ וְאֵת הֶעָרִים אֲשֶׁר נָבֹא אֲלֵיהֶן.</b>
(כג) <b>וַיִּיטַב בְּעֵינַי הַדָּבָר. וָאֶקַּח מִכֶּם שְׁנֵים עָשָׂר אֲנָשִׁים</b>–<br>    <b>אִישׁ אֶחָד לַשָּׁבֶט.</b>
(כד) <b>וַיִּפְנוּ</b> אותם אנשים<br>    <b>וַיַּעֲלוּ הָהָרָה. וַיָּבֹאוּ עַד נַחַל אֶשְׁכֹּל, וַיְרַגְּלוּ אֹתָהּ</b>– את הארץ.
(כה) <b>וַיִּקְחוּ בְיָדָם מִפְּרִי הָאָרֶץ וַיּוֹרִדוּ אֵלֵינוּ. וַיָּשִׁבוּ אֹתָנוּ דָבָר וַיֹּאמְרוּ: טוֹבָה הָאָרֶץ אֲשֶׁר ה' אֱלֹהֵינוּ נֹתֵן לָנוּ.</b> המרגלים הודו שהארץ טובה, אבל הוסיפו דברים שקלקלו את הרושם. באופן כללי בנאום זה משה אינו מעוניין להבליט לעמו את חטאיהם, אלא לתאר כיצד אירעו הדברים בפועל. כאן הוא מדגיש את הדיווח החיובי שמסרו המרגלים.
(כו) למרות התשובה החיובית לשאלתכם – <br>    <b>וְלֹא אֲבִיתֶם</b>, רציתם <br>    <b>לַעֲלֹת, וַתַּמְרוּ אֶת פִּי ה' אֱלֹהֵיכֶם.</b>
(כז) <b>וַתֵּרָגְנוּ</b>, לחשתם והתלוננתם<br>    <b>בְאָהֳלֵיכֶם. וַתֹּאמְרוּ: בְּשִׂנְאַת ה' אֹתָנוּ הוֹצִיאָנוּ מֵאֶרֶץ מִצְרָיִם, לָתֵת אֹתָנוּ בְּיַד הָאֱמֹרִי לְהַשְׁמִידֵנוּ.</b> רק מכיוון שהוא רוצה להשמידנו, הוא שולח אותנו לכנען.
(כח) <b>אָנָה</b>, לאן <br>    <b>אֲנַחְנוּ עֹלִים?! אַחֵינוּ</b>, המרגלים <br>    <b>הֵמַסּוּ אֶת לְבָבֵנוּ לֵאמֹר: "עַם גָּדוֹל וָרָם מִמֶּנּוּ, עָרִים גְּדֹלֹת וּבְצוּרֹת בַּשָּׁמָיִם וְגַם בְּנֵי עֲנָקִים רָאִינוּ שָׁם.</b> לא נוכל לכבשם.
(כט) <b>וָאֹמַר אֲלֵכֶם: לֹא תַעַרְצוּן,</b> אל תישברו,<br>    <b>וְלֹא תִירְאוּן</b>, תפחדו<br>    <b>מֵהֶם.</b>
(ל) <b>ה' אֱלֹהֵיכֶם הַהֹלֵךְ לִפְנֵיכֶם</b>–<br>    <b>הוּא יִלָּחֵם לָכֶם, כְּכֹל אֲשֶׁר עָשָׂה אִתְּכֶם בְּמִצְרַיִם לְעֵינֵיכֶם.</b> הרי במצרים ראיתם שה' הוא שנלחם לכם בלא כל השתדלות מצדכם. כך הוא ימשיך לעשות גם בעתיד.
(לא) <b>ו</b> נוסף על הנסים שראיתם בזמן יציאת מצרים, <br>    <b>בַמִּדְבָּר אֲשֶׁר רָאִיתָ</b> נסים רבים, <br>    <b>אֲשֶׁר נְשָׂאֲךָ ה' אֱלֹהֶיךָ כַּאֲשֶׁר יִשָּׂא אִישׁ אֶת בְּנוֹ</b> בתוקף, באהבה וברַכות<br>    <b>בְּכָל הַדֶּרֶךְ אֲשֶׁר הֲלַכְתֶּם עַד בֹּאֲכֶם עַד הַמָּקוֹם הַזֶּה.</b>
(לב) <b>וּבַדָּבָר הַזֶּה</b>, כיבוש הארץ, שהוא הרבה פחות מסובך, <br>    <b>אֵינְכֶם מַאֲמִינִם בַּה' אֱלֹהֵיכֶם,</b>
(לג) <b>הַהֹלֵךְ לִפְנֵיכֶם בַּדֶּרֶךְ לָתוּר לָכֶם מָקוֹם לַחֲנֹתְכֶם, בָּאֵשׁ</b> היורדת ב<br>    <b>לַיְלָה לַרְאֹתְכֶם</b><br>    <b>בַּדֶּרֶךְ</b>, להראותכם את הדרך<br>    <b>אֲשֶׁר תֵּלְכוּ בָהּ וּבֶעָנָן יוֹמָם,</b> ביום<br>    <b>?!</b>
(לד) מאחר שהעם לא רצה לשמוע את משה, ושררה בו התנגדות לכניסה לארץ –<br>    <b>וַיִּשְׁמַע ה' אֶת קוֹל דִּבְרֵיכֶם, וַיִּקְצֹף</b>, כעס<br>    <b>וַיִּשָּׁבַע לֵאמֹר:</b>
(לה) <b>אִם</b>, בוודאי לא<br>    <b>יִרְאֶה אִישׁ בָּאֲנָשִׁים הָאֵלֶּה</b>, מכל האנשים הללו – <br>    <b>הַדּוֹר הָרָע הַזֶּה, אֵת הָאָרֶץ הַטּוֹבָה אֲשֶׁר נִשְׁבַּעְתִּי לָתֵת לַאֲבֹתֵיכֶם.</b>
(לו) <b>זוּלָתִי</b>, מלבד <br>    <b>כָּלֵב בֶּן יְפֻנֶּה</b>–<br>    <b>הוּא יִרְאֶנָּה</b>– את הארץ, <br>    <b>וְלוֹ אֶתֵּן אֶת הָאָרֶץ אֲשֶׁר דָּרַךְ בָּהּ וּלְבָנָיו, יַעַן אֲשֶׁר מִלֵּא אַחֲרֵי</b> פקודת<br>    <b>ה',</b> ומסר דין וחשבון מהימן על הארץ.
(לז) יתר על כן, <br>    <b>גַּם בִּי</b>, עלי<br>    <b>הִתְאַנַּף</b>, כעס, חרה אפו של<br>    <b>ה' בִּגְלַלְכֶם לֵאמֹר:</b> עקב חטאיך, <br>    <b>גַּם אַתָּה לֹא תָבֹא שָׁם.</b> אף שסיפור חטאו של משה הופיע במקום אחר,<br>    כבר בחטא המרגלים נרמז לו שגם הוא לא יגיע לארץ.
(לח) <b>יְהוֹשֻׁעַ בִּן נוּן הָעֹמֵד לְפָנֶיךָ</b>, שנמצא במחיצתך<br>    –<br>    <b>הוּא יָבֹא שָׁמָּה. אֹתוֹ חַזֵּק, כִּי הוּא יַנְחִלֶנָּה אֶת יִשְׂרָאֵל.</b>
(לט) <b>ו</b> באופן אירוני, <br>    <b>טַפְּכֶם</b>, תינוקותיכם<br>    <b>אֲשֶׁר אֲמַרְתֶּם "לָבַז יִהְיֶה",</b> שחשבתם שהאויבים יקחו בשבי ויהרגו, <br>    <b>וּבְנֵיכֶם</b> הקטנים<br>    <b>אֲשֶׁר לֹא יָדְעוּ הַיּוֹם</b> להבחין בין<br>    <b>טוֹב וָרָע</b>– <br>    <b>הֵמָּה יָבֹאוּ שָׁמָּה,</b> לארץ כנען, <br>    <b>וְלָהֶם אֶתְּנֶנָּה, וְהֵם יִירָשׁוּהָ.</b>
(מ) <b>וְ</b> אילו<br>    <b>אַתֶּם פְּנוּ לָכֶם, וּסְעוּ</b> חזרה<br>    <b>הַמִּדְבָּרָה</b>, למדבר<br>    <b>דֶּרֶךְ</b>, לכיוון<br>    <b>יַם סוּף.</b> ושם תנדדו ותשהו עד שתמותו.
(מא) <b>וַתַּעֲנוּ וַתֹּאמְרוּ אֵלַי: חָטָאנוּ לַה'. אֲנַחְנוּ נַעֲלֶה וְנִלְחַמְנוּ כְּכֹל אֲשֶׁר צִוָּנוּ ה' אֱלֹהֵינוּ. וַתַּחְגְּרוּ אִישׁ אֶת כְּלֵי מִלְחַמְתּוֹ, וַתָּהִינוּ</b>, העזתם, או: אמרתם 'הן', 'הננו'<br>    <br>    <b>לַעֲלֹת הָהָרָה</b>, להר.
(מב) <b>וַיֹּאמֶר ה' אֵלַי: אֱמֹר לָהֶם: לֹא תַעֲלוּ וְלֹא תִלָּחֲמוּ, כִּי אֵינֶנִּי בְּקִרְבְּכֶם, וְלֹא תִּנָּגְפוּ</b>, תנחלו תבוסה<br>    <b>לִפְנֵי אֹיְבֵיכֶם.</b>
(מג) <b>וָאֲדַבֵּר אֲלֵיכֶם</b> שלא תילחמו, מפני שכל ניצחונותיכם עד כה לא נבעו מכשרונותיכם אלא מן העזרה האלוקית,<br>    <b>וְלֹא שְׁמַעְתֶּם. וַתַּמְרוּ אֶת פִּי ה', וַתָּזִדוּ</b>, עשיתם בזדון<br>    <b>וַתַּעֲלוּ הָהָרָה.</b>
(מד) <b>וַיֵּצֵא</b> העם <br>    <b>הָאֱמֹרִי הַיֹּשֵׁב בָּהָר הַהוּא לִקְרַאתְכֶם, וַיִּרְדְּפוּ אֶתְכֶם כַּאֲשֶׁר תַּעֲשֶׂינָה הַדְּבֹרִים.</b> האֱמורים הקיפו אתכם כנחיל דבורים, ולא נותר לכם כל מוצא. <br>    <b>וַיַּכְּתוּ</b>, הם הכו<br>    ושברו<br>    <br>    <b>אֶתְכֶם בְּשֵׂעִיר עַד חָרְמָה.</b> כך נקרא אחר כך המקום, על שם החורבן שהיה בו.
(מה) <b>וַתָּשֻׁבוּ וַתִּבְכּוּ לִפְנֵי ה'</b> בחרטה על חטאותיכם, ובבקשת סליחה ורחמים, <br>    <b>וְלֹא שָׁמַע ה' בְּקֹלְכֶם וְלֹא הֶאֱזִין אֲלֵיכֶם.</b>
(מו) <b>וַתֵּשְׁבוּ בְקָדֵשׁ יָמִים רַבִּים, כַּיָּמִים אֲשֶׁר יְשַׁבְתֶּם,</b> כידוע לכם.
<h2>פרק ב</h2>
(א) <b>וַנֵּפֶן וַנִּסַּע</b> חזרה<br>    <b>הַמִּדְבָּרָה</b>ב<br>    <b>דֶּרֶךְ יַם סוּף, כַּאֲשֶׁר דִּבֶּר ה' אֵלָי, וַנָּסָב אֶת הַר שֵׂעִיר יָמִים רַבִּים.</b> במשך שנים שהינו באזור הר שעיר ולא נסענו לכיוון כנען, עד שכל יוצאי מצרים מתו.
(ב) <b>וַיֹּאמֶר ה' אֵלַי</b> לאחר זמן <br>    <b>לֵאמֹר:</b>
(ג) <b>רַב</b>, די<br>    <b>לָכֶם סֹב</b>, לסובב <br>    <b>אֶת הָהָר הַזֶּה</b>– הר שעיר ולשהות באותו אזור. <br>    <b>פְּנוּ לָכֶם צָפֹנָה.</b> עתה צאו לכיוון מוגדר.
(ד) <b>וְאֶת הָעָם צַו לֵאמֹר: אַתֶּם עֹבְרִים בִּגְבוּל אֲחֵיכֶם בְּנֵי עֵשָׂו הַיֹּשְׁבִים בְּשֵׂעִיר, וְיִירְאוּ</b>, הם יפחדו <br>    <b>מִכֶּם,</b> כי אתם עם גדול, ואף על פי כן <br>    <b>וְנִשְׁמַרְתֶּם</b>, עליכם להיזהר <br>    <b>מְאֹד.</b>
(ה) <b>אַל תִּתְגָּרוּ בָם, כִּי לֹא אֶתֵּן לָכֶם מֵאַרְצָם עַד</b>, אפילו <br>    <b>מִדְרַךְ כַּף רָגֶל, כִּי יְרֻשָּׁה לְעֵשָׂו נָתַתִּי אֶת הַר שֵׂעִיר.</b> עשו זכה בהר שעיר כחלק מההבטחה הגדולה שניתנה לאברהם ולמשפחתו.<br>    אמנם לעתיד לבוא יעברו אדמות אלו אל בעליהן הקבועים – בני ישראל, אבל לפי שעה הן צריכות להישאר ברשות בני עשו, ונאסר על ישראל לנגוע בחלקם.
(ו) אשר על כן, אם תרצו לאכול, <br>    <b>אֹכֶל תִּשְׁבְּרוּ</b>, תקנו<br>    <br>    <b>מֵאִתָּם בַּכֶּסֶף</b>–<br>    <b>וַאֲכַלְתֶּם, וְגַם מַיִם תִּכְרוּ</b>, תקנו<br>    <br>    <b>מֵאִתָּם בַּכֶּסֶף</b>–<br>    <b>וּשְׁתִיתֶם.</b>
(ז) <b>כִּי ה' אֱלֹהֶיךָ בֵּרַכְךָ בְּכֹל מַעֲשֵׂה יָדֶךָ, יָדַע</b>,<br>    היה קרוב<br>    והכיר את מחסורך<br>    ב<br>    <b>לֶכְתְּךָ אֶת הַמִּדְבָּר הַגָּדֹל הַזֶּה. זֶה אַרְבָּעִים שָׁנָה ה' אֱלֹהֶיךָ עִמָּךְ, לֹא חָסַרְתָּ דָּבָר.</b> ומכיוון שהייתם מבודדים מכל תרבות ומסחר וצורכיכם סופקו במדבר, לא הוצרכתם להוציא כסף, ועתה תוכלו להשתמש בכסף שבידכם.
(ח) <b>וַנַּעֲבֹר מֵאֵת אַחֵינוּבְנֵי עֵשָׂו</b>. אזכור האחווה – כינוי שלא נמצא במקרא על עם אחר מלבד בני עשו,<br>    הקרוב אלינו ביותר מבחינה משפחתית – מחזק את האזהרה מפגיעה בנחלתם, <br>    <b>הַיֹּשְׁבִים בְּשֵׂעִיר</b>–<br>    <b>מִדֶּרֶךְ הָעֲרָבָה, מֵאֵילַת וּמֵעֶצְיֹן גָּבֶר</b> הסמוכה לאילת, <br>    <b>וַנֵּפֶן וַנַּעֲבֹר</b> צפונה <br>    <b>דֶּרֶךְ מִדְבַּר מוֹאָב.</b>
(ט) <b>וַיֹּאמֶר ה' אֵלַי: אַל תָּצַר אֶת</b>, תטיל מצור על <br>    <b>מוֹאָב וְאַל תִּתְגָּר בָּם מִלְחָמָה, כִּי לֹא אֶתֵּן לְךָ מֵאַרְצוֹ יְרֻשָּׁה, כִּי לִבְנֵי לוֹט נָתַתִּי אֶת</b> אזור <br>    <b>עָר</b> שבמואב <br>    <b>יְרֻשָּׁה.</b>
(י) <b>הָאֵמִים</b>, שם עם או שבט שנקראו כך אולי מפני שהיו מטילים אימה,<br>    <b>לְפָנִים יָשְׁבוּ בָהּ</b>– באותה הארץ שבה יושבים עתה המואבים, <br>    <b>עַם גָּדוֹל וְרַב וָרָם כַּעֲנָקִים.</b>
(יא) <b>רְפָאִים</b>, עם עתיק אחר, <br>    <b>יֵחָשְׁבוּ אַף הֵם כַּעֲנָקִים,</b> אלא ש<br>    <b>הַמֹּאָבִים</b>, שלשונם הייתה קרובה לעברית,<br>    <b>יִקְרְאוּ לָהֶם אֵמִים,</b> משום שעוררו אימה.
(יב) <b>וּבְשֵׂעִיר יָשְׁבוּ הַחֹרִים לְפָנִים,</b><br>    <b>ו</b> אולם<br>    <b>בְנֵי עֵשָׂו יִירָשׁוּם</b>, יָרשו את החורים <br>    <b>וַיַּשְׁמִידוּם מִפְּנֵיהֶם וַיֵּשְׁבוּ תַּחְתָּם, כַּאֲשֶׁר</b>, כמו ש<br>    <b>עָשָׂה יִשְׂרָאֵל לְאֶרֶץ יְרֻשָּׁתוֹ</b>– ארץ סיחון ועוג <br>    <b>אֲשֶׁר נָתַן ה' לָהֶם.</b> למעשה בני עשו לא השמידו את התושבים כליל אלא התבוללו בתוכם.<br>    בני עשו היו השליטים בפועל, והחורים קיימו עמם יחסי שיתוף וקרבה.
(יג) <b>עַתָּה,</b> כשהגעתם כבר קרוב לגבול הארץ, אמר ה': <br>    <b>קֻמוּ וְעִבְרוּ לָכֶם אֶת נַחַל זָרֶד,</b> שאולי קיבל את שמו מן העצים או הסבכים שבו.<br>    <br>    <b>וַנַּעֲבֹר אֶת נַחַל זָרֶד.</b> ונקודה זו נחשבת כנקודת מעבר מהנדודים במדבר אל הכניסה לתחום הארץ המובטחת.
(יד) <b>וְהַיָּמִים אֲשֶׁר הָלַכְנוּ מִקָּדֵשׁ בַּרְנֵעַ עַד אֲשֶׁר עָבַרְנוּ אֶת נַחַל זֶרֶד</b>–<br>    <b>שְׁלשִׁים וּשְׁמֹנֶה שָׁנָה</b> בהמתנה <br>    <b>עַד תֹּם כָּל הַדּוֹר,</b> כל אלה<br>    שנמנו במפקד הראשון בין<br>    <b>אַנְשֵׁי הַמִּלְחָמָה,</b> שהיו אז גברים מבני עשרים עד שישים <br>    <b>מִקֶּרֶב הַמַּחֲנֶה, כַּאֲשֶׁר נִשְׁבַּע ה' לָהֶם.</b>
(טו) <b>וְגַם יַד</b>, התערבות <br>    <b>ה' הָיְתָה בָּם לְהֻמָּם</b>, להשמידם <br>    <b>מִקֶּרֶב הַמַּחֲנֶה עַד תֻּמָּם.</b> אם לא היה די בשלושים ושמונה שנים אלו שכולם ימותו בדרך הטבע, ה' האיץ תהליך זה.
(טז) <b>וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה לָמוּת מִקֶּרֶב הָעָם</b>– אז מתחיל למעשה המסע הגדול והישיר אל הארץ,
(יז) <b>וַיְדַבֵּר ה' אֵלַי לֵאמֹר:</b>
(יח) <b>אַתָּה עֹבֵר הַיּוֹם אֶת גְּבוּל מוֹאָב, אֶת עָר.</b>
(יט) <b>וְקָרַבְתָּ מוּל בְּנֵי עַמּוֹן</b>–<br>    <b>אַל תְּצֻרֵם,</b> תטיל עליהם מצור <br>    <b>וְאַל תִּתְגָּר בָּם,</b> תתגרה בהם, אל תקיים נגדם תגרות קרב.<br>    <br>    <b>כִּי לֹא אֶתֵּן מֵאֶרֶץ בְּנֵי עַמּוֹן לְךָ יְרֻשָּׁה, כִּי לִבְנֵי לוֹט נְתַתִּיהָ יְרֻשָּׁה</b> מכוחו של אברהם.
(כ) <b>אֶרֶץ רְפָאִים תֵּחָשֵׁב אַף הִוא</b>– ארצם של בני עמון. <br>    <b>רְפָאִים יָשְׁבוּ בָהּ לְפָנִים, וְהָעַמֹּנִים יִקְרְאוּ לָהֶם</b>– לאותם אנשים – <br>    <b>זַמְזֻמִּים.</b> כל עבר הירדן היה בעָבר ארץ של רפאים, שהם <br>    <b>עַם גָּדוֹל וְרַב וָרָם כַּעֲנָקִים. וַיַּשְׁמִידֵם ה' מִפְּנֵיהֶם</b>– מפני העמונים בני לוט,<br>    <b>וַיִּירָשֻׁם וַיֵּשְׁבוּ תַחְתָּם.</b>

(כב) <b>כַּאֲשֶׁר עָשָׂה</b> ה' <br>    <b>לִבְנֵי עֵשָׂו הַיּשְׁבִים בְּשֵׂעִיר</b>–<br>    <b>אֲשֶׁר הִשְׁמִיד אֶת הַחֹרִי מִפְּנֵיהֶם, וַיִּירָשֻׁם וַיֵּשְׁבוּ תַחְתָּם עַד הַיּוֹם הַזֶּה.</b> ארץ כנען היא ארץ מעבר, ובסביבתה ישבו מאז ומעולם עמים וגזעים שדיברו שפות שונות. כמו הרפאים בני הדורות הקדומים, כך ישבו בעבר הירדן גם החורים, שמקורם כנראה באסיה הקטנה, עד שבאו לשם בני עשו.
(כג) <b>וְהָעַוִּים הַיּשְׁבִים בַּחֲצֵרִים</b>, יישובי קבע שאינם מוקפים חומה,<br>    <br>    <b>עַד עַזָּה</b> שבשפלת החוף של אזור הנגב –<br>    <b>כַּפְתֹּרִים הַיֹּצְאִים מִכַּפְתֹּר,</b> האי כרתים, <br>    <b>הִשְׁמִידֻם וַיֵּשְׁבוּ תַחְתָּם.</b> הפלשתים יושבי החוף היו מבני כפתור.
(כד) ועתה, לאחר התיאור ההיסטורי-גיאוגרפי – <br>    <b>קוּמוּ, סְּעוּ וְעִבְרוּ אֶת נַחַל אַרְנֹן. רְאֵה נָתַתִּי בְיָדְךָ אֶת סִיחֹן מֶלֶךְ חֶשְׁבּוֹן הָאֱמֹרִי וְאֶת אַרְצוֹ</b>–<br>    <b>הָחֵל רָשׁ!</b> מכאן אתם רשאים ומצֻווים להתחיל לרשת, <br>    <b>וְ</b> לכן, <br>    <b>הִתְגָּר בּוֹ מִלְחָמָה.</b> האדומים בני עשו וכן בני מואב ובני עמון שבאו מלוט הם ממשפחת אבות ישראל, ומכוח ההבטחה המשפחתית גם הם ירשו חלקים מעבר הירדן המזרחי, ומשום כך אל לישראל להתקיף אותם כדי לכבוש את ארצם. כלפי שאר האומות היחס שונה.
(כה) <b>הַיּוֹם הַזֶּה</b>, מעתה ואילך <br>    <b>אָחֵל</b>ל<br>    <b>תֵּת</b> את <br>    <b>פַּחְדְּךָ וְיִרְאָתְךָ עַל פְּנֵי הָעַמִּים תַּחַת כָּל הַשָּׁמָיִם, אֲשֶׁר יִשְׁמְעוּן שִׁמְעֲךָ, וְרָגְזוּ וְחָלוּ</b>, וירעדו, ויפחדו <br>    <b>מִפָּנֶיךָ.</b> עד כה נתפס באזור עם ישראל כעם של נוודים כמעט אגדי, שסופרו עליו סיפורי נסים מלפני ארבעים שנה. מעתה יהפוך העם הזה לאיום ממשי.
(כו) <b>וָאֶשְׁלַח מַלְאָכִים</b>, שליחים<br>    <b>מִמִּדְבַּר קְדֵמוֹת</b>, המדבר המזרחי <br>    <b>אֶל סִיחוֹן מֶלֶךְ חֶשְׁבּוֹן, דִּבְרֵי שָׁלוֹם לֵאמֹר.</b> אף שה' אומר למשה שבסופו של דבר ישראל יצטרכו להילחם בסיחון, משה שלח לסיחון דברי שלום. יש בכך ביטוי לערך של הקדמת משא ומתן לפתיחה במלחמה.
(כז) <b>אֶעְבְּרָה בְאַרְצֶךָ,</b> ואני מבטיח ש<br>    <b>בַּדֶּרֶךְ בַּדֶּרֶךְ</b>, רק בדרך הראשית<br>    <b>אֵלֵךְ. לֹא אָסוּר</b> לצדדים<br>    <b>יָמִין וּשְׂמֹאול.</b>
(כח) ושוב, <br>    <b>אֹכֶל בַּכֶּסֶף תַּשְׁבִּרֵנִי</b>, תמכור לי<br>    <b>וְאָכַלְתִּי, וּמַיִם בַּכֶּסֶף תִּתֶּן לִי וְשָׁתִיתִי, רַק אֶעְבְּרָה בְרַגְלָי.</b> כל שאני מבקש הוא הרשות לעבור, ואני מבטיח שלא אזיק לסביבה, לאנשים או לבהמות. יתרה מזו, אין בכך אלא רווח בעבורכם, שכן אם נאכל כאן דבר – תקבלו את מחירו.
(כט) <b>כַּאֲשֶׁר</b>, כמו ש<br>    <b>עָשׂוּ לִי בְּנֵי עֵשָׂו הַיֹּשְׁבִים בְּשֵׂעִיר, וְהַמּוֹאָבִים הַיֹּשְׁבִים בְּעָר.</b> ישראל לא נכנסו לארץ שעיר ואף לא לארץ מואב. נראה שהדברים רומזים ליחסי המסחר והידידות שהיו להם עם העמים הללו באותם מקומות.<br>    משה מבקש מסיחון סיוע דומה, <br>    <b>עַד אֲשֶׁר אֶעֱבֹר אֶת הַיַּרְדֵּן אֶל הָאָרֶץ אֲשֶׁר ה' אֱלֹהֵינוּ נֹתֵן לָנוּ.</b> איננו מעוניינים אלא לעבור דרך עבר הירדן.
(ל) <b>וְלֹא אָבָה</b>, רצה<br>    <b>סִיחֹן מֶלֶךְ חֶשְׁבּוֹן</b>ל<br>    <b>הַעֲבִרֵנוּ בּוֹ, כִּי הִקְשָׁה ה' אֱלֹהֶיךָ אֶת רוּחוֹ וְאִמֵּץ אֶת לְבָבוֹ, לְמַעַן תִּתּוֹ</b>, כדי שיינתן<br>    <b>בְיָדְךָ כַּיּוֹם הַזֶּה.</b>
(לא) <b>וַיֹּאמֶר ה' אֵלַי: רְאֵה הַחִלֹּתִי תֵּת לְפָנֶיךָ אֶת סִיחֹן וְאֶת אַרְצוֹ, הָחֵל רָשׁ</b>, כבוש<br>    <b>לָרֶשֶׁת אֶת אַרְצוֹ</b> ללא היסוס.
(לב) <b>וַיֵּצֵא סִיחֹן לִקְרָאתֵנוּ, הוּא וְכָל עַמּוֹ, לַמִּלְחָמָה יָהְצָה,</b> ליהץ.
(לג) <b>וַיִּתְּנֵהוּ ה' אֱלֹהֵינוּ לְפָנֵינוּ,</b> ניצחנו אותו,<br>    <b>וַנַּךְ</b>, הכינו <br>    <b>אֹתוֹ וְאֶת בָּנָו</b>, שהיו אף הם אנשים חשובים או אנשי מלחמה, <br>    <b>וְאֶת כָּל עַמּוֹ.</b>
(לד) <b>וַנִּלְכֹּד אֶת כָּל עָרָיו בָּעֵת הַהִוא, וַנַּחֲרֵם</b>, הרסנו<br>    <b>אֶת כָּל עִיר מְתִם</b>, אנשים, כל עיר שיש בה בני אדם, <br>    <b>וְהַנָּשִׁים וְהַטָּף,</b> והילדים. הכול לקחנו, <br>    <b>לֹא הִשְׁאַרְנוּ שָׂרִיד</b> מן האדם.
(לה) <b>רַק הַבְּהֵמָה בָּזַזְנוּ לָנוּ ו</b>כן את <br>    <b>שְׁלַל הֶעָרִים אֲשֶׁר לָכָדְנוּ.</b>
(לו) כבשנו את כל הערים<br>    <b>מֵעֲרֹעֵר אֲשֶׁר עַל שְׂפַת נַחַל אַרְנֹן</b> בגדתו הצפונית, <br>    <b>וְהָעִיר אֲשֶׁר בַּנַּחַל,</b> בתוך נחל ארנון. <br>    <b>וְעַד הַגִּלְעָד,</b> הרבה צפונה משם.<br>    <b>לֹא הָיְתָה קִרְיָה</b>, עיר <br>    <b>אֲשֶׁר שָׂגְבָה מִמֶּנּוּ,</b> שגבהה והייתה חזקה מכדי שנוכל לה.<br>    <b>אֶת הַכֹּל נָתַן ה' אֱלֹהֵינוּ לְפָנֵינוּ.</b>
(לז) <b>רַק אֶל אֶרֶץ בְּנֵי עַמּוֹן לֹא קָרָבְתָּ</b>–<br>    <b>כָּל יַד</b>, מקום שב<br>    <b>נַחַל יַבֹּק וְעָרֵי הָהָר, וְכֹל אֲשֶׁר צִוָּה ה' אֱלֹהֵינוּ.</b> ישראל לחמו נגד סיחון, שמלכותו הקיפה שטח גדול והגיעה עד גבול בני עמון, אבל נזהרו שלא לפגוע בארץ בני עמון.
<h2>פרק ג</h2>
(א) <b>וַנֵּפֶן וַנַּעַל</b>, הִצְפַּנּוּ<br>    <br>    <b>דֶּרֶךְ הַבָּשָׁן</b> מצפון-מזרח לכנרת. <br>    <b>וַיֵּצֵא עוֹג מֶלֶךְ הַבָּשָׁן לִקְרָאתֵנוּ, הוּא וְכָל עַמּוֹ, לַמִּלְחָמָה</b> לעיר <br>    <b>אֶדְרֶעִי.</b>
(ב) <b>וַיֹּאמֶר ה' אֵלַי: אַל תִּירָא אֹתוֹ, כִּי בְיָדְךָ נָתַתִּי אֹתוֹ וְאֶת כָּל עַמּוֹ וְאֶת אַרְצוֹ, וְעָשִׂיתָ לּוֹ כַּאֲשֶׁר עָשִׂיתָ לְסִיחֹן מֶלֶךְ הָאֱמֹרִי אֲשֶׁר יוֹשֵׁב בְּחֶשְׁבּוֹן.</b>
(ג) <b>וַיִּתֵּן ה' אֱלֹהֵינוּ בְּיָדֵנוּ גַּם אֶת עוֹג מֶלֶךְ הַבָּשָׁן וְאֶת כָּל עַמּוֹ, וַנַּכֵּהוּ עַד בִּלְתִּי הִשְׁאִיר</b>, שלא נשאר<br>    <b>לוֹ שָׂרִיד.</b>
(ד) <b>וַנִּלְכֹּד אֶת כָּל עָרָיו בָּעֵת הַהִוא, לֹא הָיְתָה קִרְיָה</b>, עיר בכל האזור הזה <br>    <b>אֲשֶׁר לֹא לָקַחְנוּ מֵאִתָּם,</b> מכללם<br>    <br>    <b>שִׁשִּׁים עִיר כָּל חֶבֶל</b>, תחום<br>    <b>אַרְגֹּב</b>–<br>    <br>    <b>מַמְלֶכֶת עוֹג בַּבָּשָׁן.</b>
(ה) <b>כָּל</b> הערים ה<br>    <b>אֵלֶּה</b>–<br>    <b>עָרִים בְּצֻרֹת</b> מוקפות<br>    <b>חוֹמָה גְבֹהָה, דְּלָתַיִם וּבְרִיחַ,</b> ערים חזקות, <br>    <b>לְבַד מֵעָרֵי הַפְּרָזִי</b>, מקומות היישוב הקטנים שלא היו מוקפים חומה<br>    <b>הַרְבֵּה מְאֹד.</b>
(ו) <b>וַנַּחֲרֵם</b>, השמדנו <br>    <b>אוֹתָם כַּאֲשֶׁר עָשִׂינוּ לְסִיחֹן מֶלֶךְ חֶשְׁבּוֹן: הַחֲרֵם כָּל עִיר מְתִם,</b> עיר שיושבים בה בני אדם, <br>    <b>הַנָּשִׁים וְהַטָּף.</b>
(ז) <b>וְכָל הַבְּהֵמָה וּשְׁלַל הֶעָרִים בַּזּוֹנוּ</b>, לקחנו כשלל<br>    <b>לָנוּ.</b>
(ח) <b>וַנִּקַּח בָּעֵת הַהִוא אֶת הָאָרֶץ מִיַּד שְׁנֵי מַלְכֵי הָאֱמֹרִי</b>, סיחון ועוג<br>    <b>אֲשֶׁר בְּעֵבֶר הַיַּרְדֵּן, מִנַּחַל אַרְנֹן עַד הַר חֶרְמוֹן.</b>
(ט) <b>צִידֹנִים</b>, היושבים בצדו האחר של ההר, <br>    <b>יִקְרְאוּ לְחֶרְמוֹן שִׂרְיֹן, וְהָאֱמֹרִי יִקְרְאוּ לוֹ שְׂנִיר.</b>
(י) <b>כֹּל עָרֵי הַמִּישֹׁר</b>, הרמה<br>    <b>וְכָל הַגִּלְעָד וְכָל הַבָּשָׁן, עַד סַלְכָה וְאֶדְרֶעִי, עָרֵי מַמְלֶכֶת עוֹג בַּבָּשָׁן.</b>
(יא) <b>כִּי רַק עוֹג מֶלֶךְ הַבָּשָׁן נִשְׁאַר מִיֶּתֶר הָרְפָאִים</b> ששכנו בעבר הירדן המזרחי ורובם מתו.<br>    <br>    <b>הִנֵּה עַרְשׂוֹ</b>, מיטתו<br>    <b>עֶרֶשׂ בַּרְזֶל,</b> שלא כשאר המיטות באותו הזמן, משום שהיה גדול וכבד באופן חריג.<br>    מיטה זו שרדה – <br>    <b>הֲלֹה</b>, הלוא<br>    <b>הִוא בְּרַבַּת בְּנֵי עַמּוֹן.</b> בתוך השתלשלות המאורעות היא הועברה לרבת בני עמון ונשארה שם, <br>    <b>תֵּשַׁע אַמּוֹת אָרְכָּהּ וְאַרְבַּע אַמּוֹת רָחְבָּהּ בְּאַמַּת אִישׁ.</b> אם מידתו של אדם רגיל היא בין שלוש לארבע אמות,<br>    אדם שאורך מיטתו תשע אמות הוא ענק.
(יב) <b>וְאֶת הָאָרֶץ הַזֹּאת יָרַשְׁנוּ בָּעֵת הַהִוא, מֵעֲרֹעֵר אֲשֶׁר עַל נַחַל אַרְנֹן</b> בדרום, ליד מואב. <br>    <b>וַחֲצִי הַר הַגִּלְעָד וְעָרָיו נָתַתִּי ל</b>שבט ה<br>    <b>ראוּבֵנִי וְלַגָּדִי.</b>
(יג) <b>וְיֶתֶר הַגִּלְעָד וְכָל הַבָּשָׁן,</b> שהם <br>    <b>מַמְלֶכֶת עוֹג, נָתַתִּי לַחֲצִי שֵׁבֶט הַמְנַשֶּׁה. כֹּל חֶבֶל הָאַרְגֹּב לְכָל הַבָּשָׁן, הַהוּא</b>, אזור הבשן במיוחד<br>    <b>יִקָּרֵא אֶרֶץ רְפָאִים.</b>
(יד) <b>יָאִיר בֶּן מְנַשֶּׁה</b> ועוד אנשים <br>    <b>לָקַח אֶת כָּל חֶבֶל אַרְגֹּב עַד גְּבוּל הַגְּשׁוּרִי וְהַמַּעֲכָתִי.</b> גשור ומעכה הן שתי ממלכות קטנות ששכנו מצפון לארץ. <br>    <b>וַיִּקְרָא אֹתָם עַל שְׁמוֹ. אֶת הַבָּשָׁן</b> הוא קרא <br>    <b>חַוֹּת יָאִיר עַד הַיּוֹם הַזֶּה.</b>
(טו) <b>וּלְמָכִיר</b>, משפחה משבט מנשה<br>    <b>נָתַתִּי אֶת הַגִּלְעָד</b> לנחלה.
(טז) <b>וְלָראוּבֵנִי וְלַגָּדִי נָתַתִּי מִן הַגִּלְעָד וְעַד נַחַל אַרְנֹן,</b> שכלל גם את <br>    <b>תּוֹךְ הַנַּחַל וּגְבֻל</b>, וגבולו, ושפתו <br>    <b>וְעַד יַבֹּק הַנַּחַל</b>–<br>    <b>גְּבוּל בְּנֵי עַמּוֹן.</b> נחל ארנון הוא גבול מואב, נחל יבוק הוא גבול בני עמון, וכל האזור הסמוך להם ניתן לראובני ולגדי.
(יז) <b>ו</b> בכלל זה, <br>    <b>הָעֲרָבָה וְהַיַּרְדֵּן וּגְבֻל</b>, ושפתו.<br>    הירדן הוא חלק מארצם והוא גם גבולה המערבי של נחלת השבטים הללו, <br>    <b>מִכִּנֶּרֶת וְעַד יָם הָעֲרָבָה, יָם הַמֶּלַח, תַּחַת אַשְׁדֹּת הַפִּסְגָּה</b>, המפלים היורדים מן הפסגה<br>    <b>מִזְרָחָה</b> הסמוכים לירדן. ואולי: הנחלים הזורמים אל הירדן ממזרח.
(יח) <b>וָאֲצַו</b>, ציוויתי <br>    <b>אֶתְכֶם בָּעֵת הַהִוא לֵאמֹר: ה' אֱלֹהֵיכֶם נָתַן לָכֶם</b>– לשבטי ראובן, גד וחצי מנשה <br>    <b>אֶת הָאָרֶץ הַזֹּאת לְרִשְׁתָּהּ. חֲלוּצִים תַּעַבְרוּ לִפְנֵי אֲחֵיכֶם בְּנֵי יִשְׂרָאֵל כָּל בְּנֵי חָיִל,</b> כל אלה מכם שמסוגלים להילחם.
(יט) <b>רַק נְשֵׁיכֶם וְטַפְּכֶם וּמִקְנֵכֶם</b>–<br>    <b>יָדַעְתִּי כִּי מִקְנֶה רַב לָכֶם</b>–<br>    הם <br>    <b>יֵשְׁבוּ בְּעָרֵיכֶם אֲשֶׁר נָתַתִּי לָכֶם</b> בעבר הירדן.
(כ) אבל זכרו: אתם עצמכם, אנשי המלחמה, תעברו כחלוצים לפני מחנה ישראל, <br>    <b>עַד אֲשֶׁר יָנִיחַ ה' לַאֲחֵיכֶם</b>, לשאר השבטים – <br>    <b>כָּכֶם,</b> כמותכם, <br>    <b>וְיָרְשׁוּ גַם הֵם אֶת הָאָרֶץ אֲשֶׁר ה' אֱלֹהֵיכֶם נֹתֵן לָהֶם בְּעֵבֶר הַיַּרְדֵּן</b> המערבי.<br>    ורק כאשר המלחמה הזו תסתיים – <br>    <b>וְשַׁבְתֶּם אִישׁ לִירֻשָּׁתוֹ אֲשֶׁר נָתַתִּי לָכֶם.</b> כל אחד מכם יחזור לביתו כי תהיה לכם פה נחלה מחולקת ומוכנה.
(כא) <b>וְאֶת יְהוֹשׁוּעַ צִוֵּיתִי בָּעֵת הַהִוא לֵאמֹר: עֵינֶיךָ הָרֹאֹת אֵת כָּל אֲשֶׁר עָשָׂה ה' אֱלֹהֵיכֶם לִשְׁנֵי הַמְּלָכִים הָאֵלֶּה,</b> שנחלו תבוסה, <br>    <b>כֵּן יַעֲשֶׂה ה' לְכָל הַמַּמְלָכוֹת אֲשֶׁר אַתָּה עֹבֵר שָׁמָּה,</b> לשם. בעבר הירדן המערבי ישנן ממלכות רבות, והיישוב שם גדול וצפוף יותר.
(כב) ובכל זאת – <br>    <b>לֹא תִּירָאוּם.</b> אין אתם צריכים לחשוש מפניהם<br>    <b>כִּי ה' אֱלֹהֵיכֶם הוּא הַנִּלְחָם לָכֶם.</b>
(כג) <b>וָאֶתְחַנַּן אֶלה' בָּעֵת הַהִיא</b>, שבה אמר לי ה' לצוות את יהושע ולהכין את העם,<br>  <b>לֵאמֹר:</b>
(כד) <b>ה' אֱלֹהִים! אַתָּה הַחִלּוֹתָ</b>, התחלת<br>  <b>לְהַרְאוֹת אֶת עַבְדְּךָ אֶת גָּדְלְךָ וְאֶת יָדְךָ הַחֲזָקָה,</b> את הנסים הגדולים במצרים, על ים סוף ועד עזרתך לנו בכיבושים האחרונים. <br>  <b>אֲשֶׁר מִי אֵל בַּשָּׁמַיִם וּבָאָרֶץ אֲשֶׁר יַעֲשֶׂה כְמַעֲשֶׂיךָ וְכִגְבוּרֹתֶךָ.</b> כעת אני פונה אליך בבקשה קטנה:
(כה) אני מקבל את העובדה שסיימתי את תפקידי, אבל אני מבקש ש<br>  <b>אֶעְבְּרָה נָּא</b> את הירדן<br>  <b>וְאֶרְאֶה אֶת הָאָרֶץ הַטּוֹבָה אֲשֶׁר בְּעֵבֶר הַיַּרְדֵּן</b>– <br>  <b>הָהָר הַטּוֹב הַזֶּה וְ</b> עד<br>  <b>הַלְּבָנֹן</b>. אנא הראה לי את האזור ההררי של הארץ המובטחת בכל גבולותיו.
(כו) <b>וַיִּתְעַבֵּר</b>, התמלא עֶבְרה וכעס<br>  <b>ה' בִּי לְמַעַנְכֶם,</b> בגללכם,<br>  או: לטובתכם ולכבודכם,<br>  <br>  <b>וְלֹא שָׁמַע אֵלָי.</b><br>  <b>וַיֹּאמֶר ה' אֵלַי: רַב</b>, מספיק<br>  <b>לָךְ.</b><br>  <b>אַל תּוֹסֶף</b>ל<br>  <b>דַּבֵּר</b> ולהתפלל<br>  <b>אֵלַי עוֹד בַּדָּבָר הַזֶּה.</b>
(כז) <b>עֲלֵה רֹאשׁ הַפִּסְגָּה, וְשָׂא עֵינֶיךָ יָמָּה וְצָפֹנָה וְתֵימָנָה וּמִזְרָחָה וּרְאֵה בְעֵינֶיךָ</b> את הארץ עד היכן שתוכל, <br>  <b>כִּי לֹא תַעֲבֹר אֶת הַיַּרְדֵּן הַזֶּה.</b>
(כח) <b>וְצַו אֶת יְהוֹשֻׁעַ וְחַזְּקֵהוּ וְאַמְּצֵהוּ, כִּי הוּא יַעֲבֹר לִפְנֵי הָעָם הַזֶּה וְהוּא יַנְחִיל אוֹתָם אֶת הָאָרֶץ אֲשֶׁר תִּרְאֶה.</b> לך מותר רק לראות את הארץ, אבל לא להגיע אליה.
(כט) <b>וַנֵּשֶׁב בַּגָּיְא מוּל בֵּית פְּעוֹר.</b> בסיום זה משה רומז למאורעות הקשים שאירעו שם.<br>  עתה יושבים ישראל במקומם וממתינים מעט. ספר דברים יסתיים עם מותו של משה רבנו בסוף ימי החורף. יהושע ייכנס לארץ בחודש ניסן, שהוא תחילת העונה המתאימה למלחמות באזור זה. עד שיגיעו ימות החמה, שוהים ישראל בגיא מול בית פעור ומאזינים להמשך דבריו של משה.
<h2>פרק ד</h2>
(א) <b>וְעַתָּה יִשְׂרָאֵל, שְׁמַע אֶל הַחֻקִּים וְאֶל הַמִּשְׁפָּטִים אֲשֶׁר אָנֹכִי מְלַמֵּד אֶתְכֶם לַעֲשׂוֹת, לְמַעַן תִּחְיוּ וּבָאתֶם וִירִשְׁתֶּם אֶת הָאָרֶץ אֲשֶׁר ה' אֱלֹהֵי אֲבֹתֵיכֶם נֹתֵן לָכֶם.</b>
(ב) <b>לֹא תֹסִפוּ עַל הַדָּבָר אֲשֶׁר אָנֹכִי מְצַוֶּה אֶתְכֶם וְלֹא תִגְרְעוּ מִמֶּנּוּ, לִשְׁמֹר אֶת מִצְוֹת ה' אֱלֹהֵיכֶם אֲשֶׁר אָנֹכִי מְצַוֶּה אֶתְכֶם.</b> המצוות הללו אינן מושתתות על הסכמה הדדית, אזרחית או לאומית, ועל כן אין הן משתנות לאור חילופי הזמנים ומצבי הרוח. זוהי התורה; עליה אסור להוסיף, וממנה אין לגרוע.
(ג) <b>עֵינֵיכֶם הָרֹאוֹת אֵת</b> המגפה<br>  <b>אֲשֶׁר עָשָׂה ה' בְּ</b> של<br>  <b>בַעַל פְּעוֹר</b> לא מזמן, <br>  <b>כִּי כָל הָאִישׁ אֲשֶׁר הָלַךְ אַחֲרֵי בַעַל פְּעוֹר הִשְׁמִידוֹ ה' אֱלֹהֶיךָ מִקִּרְבֶּךָ,</b> כפי שכולכם זוכרים.
(ד) <b>וְ</b> אילו<br>  <b>אַתֶּם הַדְּבֵקִים בַּה' אֱלֹהֵיכֶם</b>–<br>  <b>חַיִּים כֻּלְּכֶם הַיּוֹם.</b>
(ה) <b>רְאֵה לִמַּדְתִּי אֶתְכֶם חֻקִּים וּמִשְׁפָּטִים כַּאֲשֶׁר צִוַּנִי ה' אֱלֹהָי, לַעֲשׂוֹת כֵּן</b>– לציית לחוקים ולמשפטים <br>  <b>בְּקֶרֶב הָאָרֶץ אֲשֶׁר אַתֶּם בָּאִים שָׁמָּה לְרִשְׁתָּהּ.</b> לא כל הדינים שהורה משה ניתנו ליישום במדבר. קיומה המלא של התורה כולה יתאפשר רק בארץ.
(ו) <b>וּשְׁמַרְתֶּם וַעֲשִׂיתֶם כִּי</b> שמירת התורה<br>  <b>הִוא</b><br>  <b>חָכְמַתְכֶם וּבִינַתְכֶם לְעֵינֵי הָעַמִּים אֲשֶׁר יִשְׁמְעוּן אֵת כָּל הַחֻקִּים הָאֵלֶּה, וְאָמְרוּ: "רַק עַם חָכָם וְנָבוֹן הַגּוֹי הַגָּדוֹל הַזֶּה".</b> אם תמשיכו להחזיק בתורה, תתכבדו בה.
(ז) אינכם רק עם חכם ונבון אלא גם עם חשוב, <br>  <b>כִּי מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו, כַּה' אֱלֹהֵינוּ</b> הקרוב אלינו <br>  <b>בְּכָל קָרְאֵנוּ אֵלָיו.</b>
(ח) <b>וּמִי גּוֹי גָּדוֹל אֲשֶׁר לוֹ חֻקִּים וּמִשְׁפָּטִים צַדִּיקִם</b>, נכונים,<br>  <b>כְּכֹל הַתּוֹרָה הַזֹּאת אֲשֶׁר אָנֹכִי נֹתֵן לִפְנֵיכֶם הַיּוֹם.</b>
(ט) <b>רַק הִשָּׁמֶר לְךָ וּשְׁמֹר נַפְשְׁךָ מְאֹד, פֶּן תִּשְׁכַּח אֶת הַדְּבָרִים אֲשֶׁר רָאוּ עֵינֶיךָ וּפֶן יָסוּרוּ</b> הדברים הללו<br>  <b>מִלְּבָבְךָ כֹּל יְמֵי חַיֶּיךָ.</b> מלבד החוקים והמשפטים ישנם גם זכרונות שעם ישראל צריך לשמר בתודעתו. בבסיס מהותו של העם הזה עומד הזיכרון הקולקטיבי, שאינו אמור להשתמר בתודעתם של חוקרים או מומחים בלבד, אלא <br>  <b>וְהוֹדַעְתָּם לְבָנֶיךָ וְלִבְנֵי בָנֶיךָ.</b>
(י) אחד האירועים שעליך לזכור הוא <br>  <b>יוֹם אֲשֶׁר עָמַדְתָּ לִפְנֵי ה' אֱלֹהֶיךָ בְּחֹרֵב,</b> מעמד הר סיני,<br>  <b>בֶּאֱמֹר ה' אֵלַי: הַקְהֶל לִי אֶת הָעָם וְאַשְׁמִעֵם אֶת דְּבָרָי, אֲשֶׁר יִלְמְדוּן לְיִרְאָה אֹתִי כָּל הַיָּמִים אֲשֶׁר הֵם חַיִּים עַל הָאֲדָמָה, וְ</b> גם<br>  <b>אֶת בְּנֵיהֶם יְלַמֵּדוּן.</b>
(יא) <b>וַתִּקְרְבוּן וַתַּעַמְדוּן תַּחַת</b>, לרגלי<br>  <br>  <b>הָהָר,</b><br>  <b>וְהָהָר בֹּעֵר בָּאֵשׁ עַד לֵב הַשָּׁמַיִם,</b><br>  <b>חשֶׁךְ, עָנָן וַעֲרָפֶל</b> מקיפים אותו.
(יב) <b>וַיְדַבֵּר ה' אֲלֵיכֶם מִתּוֹךְ הָאֵשׁ. קוֹל דְּבָרִים</b> בלבד <br>  <b>אַתֶּם שֹׁמְעִים, וּתְמוּנָה אֵינְכֶם רֹאִים זוּלָתִי קוֹל.</b> אילו נכחה שם דמות כלשהי, הייתם רואים אותה. העובדה שלא ראיתם דמות היא הבסיס לאיסור עשיית פסל ותמונה שיופיע בפסוקים הבאים. לא הנסים והנפלאות הם עיקר מעמד הר סיני. עליכם לזכור את תוכנה של ההתגלות, שכן הוא יסוד כל התורה.
(יג) <b>וַיַּגֵּד לָכֶם אֶת בְּרִיתוֹ אֲשֶׁר צִוָּה אֶתְכֶם לַעֲשׂוֹת,</b> את <br>  <b>עֲשֶׂרֶת הַדְּבָרִים, וַיִּכְתְּבֵם עַל שְׁנֵי לֻחוֹת אֲבָנִים.</b>
(יד) <b>וְאֹתִי צִוָּה ה' בָּעֵת הַהִיא לְלַמֵּד אֶתְכֶם חֻקִּים וּמִשְׁפָּטִים, לַעֲשֹׂתְכֶם אֹתָם,</b> כדי שתעשו אותם, או: כדי שהחוקים יעשו אתכם,<br>  <br>  <b>בָּאָרֶץ אֲשֶׁר אַתֶּם עֹבְרִים שָׁמָּה לְרִשְׁתָּהּ.</b>
(טו) <b>וְנִשְׁמַרְתֶּם מְאֹד לְנַפְשֹׁתֵיכֶם, כִּי לֹא רְאִיתֶם כָּל תְּמוּנָה בְּיוֹם דִּבֶּר ה' אֲלֵיכֶם בְּחֹרֵב מִתּוֹךְ הָאֵשׁ.</b>
(טז) <b>פֶּן תַּשְׁחִתוּן וַעֲשִׂיתֶם לָכֶם פֶּסֶל תְּמוּנַת כָּל סָמֶל,</b> צורה.<br>  גם אם ישראל לא ראו תמונות ודמויות בחורב, הם עלולים להתפתות ליצור לעצמם דמויות ולסגוד להם, בהשפעת סביבתם האלילית. על כן הכתוב חוזר ומדגיש את האיסור ואף מפרט סוגים שונים של צורות, שהעיקרית שבהן היא <br>  <b>תַּבְנִית זָכָר אוֹ נְקֵבָה</b> אנושיים,
(יז) <b>תַּבְנִית כָּל בְּהֵמָה אֲשֶׁר בָּאָרֶץ,</b> כמו עגל הזהב, <br>  <b>תַּבְנִית כָּל צִפּוֹר כָּנָף אֲשֶׁר תָּעוּף בַּשָּׁמָיִם,</b>
(יח) <b>תַּבְנִית כָּל רֹמֵשׂ בָּאֲדָמָה,</b> כמו נחש הנחושת, שאף הוא נעשה במשך הזמן מושא לפולחן,<br>  <br>  <b>תַּבְנִית כָּל דָּגָה אֲשֶׁר בַּמַּיִם מִתַּחַת לָאָרֶץ,</b> כדוגמת הלווייתן הקדמוני. הדמויות הללו מסמלות כוחות שונים בתרבויות אחרות.
(יט) <b>ו</b> ּלחלופין עליך להיזהר <br>  <b>פֶן תִּשָּׂא עֵינֶיךָ הַשָּׁמַיְמָה, וְרָאִיתָ אֶת הַשֶּׁמֶשׁ וְאֶת הַיָּרֵחַ וְאֶת הַכּוֹכָבִים</b>–<br>  <b>כֹּל צְבָא הַשָּׁמַיִם, וְנִדַּחְתָּ וְהִשְׁתַּחֲוִיתָ לָהֶם וַעֲבַדְתָּם,</b> צבא השמים <br>  <b>אֲשֶׁר חָלַק ה' אֱלֹהֶיךָ אֹתָם לְכֹל הָעַמִּים תַּחַת כָּל הַשָּׁמָיִם,</b> למאורות ולקביעת הזמנים בלבד.<br>  פירוש אחר: שלא כעם ישראל, שהוזהר בפירוש מפני סגידה לכל כוחות הטבע, על אומות העולם לא נאסר בפירוש לשתף בפולחנם גורמים אחרים.
(כ) <b>וְ</b> אילו <br>  <b>אֶתְכֶם לָקַח ה', וַיּוֹצִא אֶתְכֶם מִכּוּר הַבַּרְזֶל</b>–<br>  <b>מִמִּצְרָיִם, לִהְיוֹת לוֹ לְעַם נַחֲלָה כַּיּוֹם הַזֶּה.</b> הוצאתכם ממצרים מבטאת את הפרדתכם משאר העמים ואת מעמדכם המיוחד.
(כא) <b>וַה' הִתְאַנַּף בִּי</b>, כעס עלי<br>  <b>עַל</b>, בגלל<br>  <b>דִּבְרֵיכֶם</b> בעניין מי מריבה, שכן חטאתי כאשר רגזתי על התנהגותכם.<br>  <br>  <b>וַיִּשָּׁבַע לְבִלְתִּי עָבְרִי אֶת הַיַּרְדֵּן, וּלְבִלְתִּי בֹא אֶל הָאָרֶץ הַטּוֹבָה אֲשֶׁר ה' אֱלֹהֶיךָ נֹתֵן לְךָ נַחֲלָה.</b>
(כב) <b>כִּי אָנֹכִי מֵת בָּאָרֶץ הַזֹּאת, אֵינֶנִּי עֹבֵר אֶת הַיַּרְדֵּן, וְ</b> רק <br>  <b>אַתֶּם עֹבְרִים, וִירִשְׁתֶּם אֶת הָאָרֶץ הַטּוֹבָה הַזֹּאת.</b>
(כג) על כן עלי להזהירכם ביתר שאת. במציאות האלילית החדשה ובלעדַי הכול עלול להתפרק. יתר על כן, ייתכן שכשם שעשיתם לכם עגל מסכה כששהיתי בהר סיני, גם כשאעדר מחייכם בעתיד תמצאו לנכון לעשות דמות סמלית שתייצג את ה' – <br>  <b>הִשָּׁמְרוּ לָכֶם פֶּן תִּשְׁכְּחוּ אֶת בְּרִית ה' אֱלֹהֵיכֶם אֲשֶׁר כָּרַת עִמָּכֶם</b><br>  <b>וַעֲשִׂיתֶם לָכֶם פֶּסֶל תְּמוּנַת כֹּל, אֲשֶׁר צִוְּךָ ה' אֱלֹהֶיךָ</b> שלא לעשות.
(כד) <b>כִּי ה' אֱלֹהֶיךָ</b>כ<br>  <b>אֵשׁ</b><br>  <br>  <b>אֹכְלָה הוּא</b> ודינו קשה.<br>  פירוש נוסף: כאש אוכלה הוא נוכח ופעיל, ואינו ישות ניטרלית ומרוחקת. <br>  <b>אֵל קַנָּא.</b> הוא תובע קשר בלעדי וחסר פשרות.
(כה) אולם – <br>  <b>כִּי תוֹלִיד בָּנִים וּבְנֵי בָנִים,</b> ולאחר זמן – <br>  <b>וְנוֹשַׁנְתֶּם</b>, תתיישנו, תסתגלו<br>  <b>בָּאָרֶץ</b>. הדורות הבאים עלולים לקבל את חייהם על האדמה כמובנים מאליהם, וכתוצאה מכך, <br>  <b>וְהִשְׁחַתֶּם, וַעֲשִׂיתֶם פֶּסֶל תְּמוּנַת כֹּל,</b> מתוך השתלבותכם במרחב התרבותי ואיבוד ייחודכם. בעשותכם זאת – <br>  <b>וַעֲשִׂיתֶם הָרַע בְּעֵינֵי ה' אֱלֹהֶיךָ לְהַכְעִיסוֹ</b>, שכן כאמור הוא אֵל קַנָּא.
(כו) <b>הַעִידֹתִי בָכֶם הַיּוֹם אֶת הַשָּׁמַיִם וְאֶת הָאָרֶץ,</b> העדים הנצחיים,<br>  <br>  <b>כִּי</b> אם תנהגו כך, <br>  <b>אָבֹד תֹּאבֵדוּן מַהֵר מֵעַל הָאָרֶץ אֲשֶׁר אַתֶּם עֹבְרִים אֶת הַיַּרְדֵּן שָׁמָּה לְרִשְׁתָּהּ. לֹא תַאֲרִיכֻן יָמִים עָלֶיהָ, כִּי הִשָּׁמֵד תִּשָּׁמֵדוּן</b> מעל הארץ.
(כז) <b>וְהֵפִיץ ה' אֶתְכֶם בָּעַמִּים, וְנִשְׁאַרְתֶּם מְתֵי</b>, אנשי<br>  <b>מִסְפָּר</b>, אנשים מעטים, <br>  <b>בַּגּוֹיִם אֲשֶׁר יְנַהֵג ה' אֶתְכֶם שָׁמָּה.</b>
(כח) <b>וַעֲבַדְתֶּם שָׁם אֱלֹהִים מַעֲשֵׂה יְדֵי אָדָם</b>–<br>  <b>עֵץ וָאֶבֶן, אֲשֶׁר לֹא יִרְאוּן וְלֹא יִשְׁמְעוּן וְלֹא יֹאכְלוּן וְלֹא יְרִיחֻן.</b> אם תגורשו מן הארץ, תגיעו למקומות שבהם עובדים עבודה זרה באופן בוטה הרבה יותר מהדרך שבה אתם תעבדו.
(כט) <b>וּבִקַּשְׁתֶּם מִשָּׁם אֶת ה' אֱלֹהֶיךָ</b>–<br>  <b>וּמָצָאתָ, כִּי</b>, כאשר <br>  <b>תִדְרְשֶׁנּוּ</b>, תחפש אותו<br>  <b>בְּכָל לְבָבְךָ וּבְכָל נַפְשֶׁךָ.</b>
(ל) <b>בַּצַּר לְךָ</b>, בגלות<br>  <b>וּמְצָאוּךָ</b>, יקרו לך <br>  <b>כֹּל הַדְּבָרִים הָאֵלֶּה בְּאַחֲרִית הַיָּמִים</b>, בעתיד הקרוב או הרחוק, <br>  <b>וְשַׁבְתָּ</b> אז<br>  <b>עַד ה' אֱלֹהֶיךָ וְשָׁמַעְתָּ בְּקֹלוֹ.</b>
(לא) <b>כִּי אֵל רַחוּם ה' אֱלֹהֶיךָ,</b> ואין הוא רק אל קנא, על כן אפשר לחזור אליו, ואז <br>  <b>לֹא יַרְפְּךָ</b>, לא ירפה מאחיזתו בך,<br>  לא יתייאש ממך<br>  <b>וְלֹא יַשְׁחִיתֶךָ, וְלֹא יִשְׁכַּח אֶת בְּרִית אֲבֹתֶיךָ אֲשֶׁר נִשְׁבַּע לָהֶם.</b>
(לב) <b>כִּי שְׁאַל נָא לְיָמִים רִאשֹׁנִים אֲשֶׁר הָיוּ לְפָנֶיךָ</b>–<br>  <b>לְמִן הַיּוֹם אֲשֶׁר בָּרָא אֱלֹהִים אָדָם עַל הָאָרֶץ, וּלְמִקְצֵה הַשָּׁמַיִם וְעַד קְצֵה הַשָּׁמָיִם.</b> אם תרצה לברר בכל תולדות העולם ובכל מרחביו – <br>  <b>הֲנִהְיָה</b>, האם היה<br>  <b>כַּדָּבָר הַגָּדוֹל הַזֶּה אוֹ הֲנִשְׁמַע כָּמֹהוּ?!</b>
(לג) <b>הֲשָׁמַע עָם קוֹל אֱלֹהִים מְדַבֵּר מִתּוֹךְ הָאֵשׁ, כַּאֲשֶׁר שָׁמַעְתָּ אַתָּה</b>–<br>  <b>וַיֶּחִי?!</b> הרי מי שנחשף להתגלות כזו מת מיד,<br>  ואילו אתם שמעתם זאת.
(לד) <b>אוֹ הֲנִסָּה אֱלֹהִים לָבוֹא לָקַחַת לוֹ גוֹי</b>, עַם<br>  <b>מִקֶּרֶב גּוֹי בְּמַסֹּת,</b> מכות והבאת ייסורים המגיעים דרך פלא, כעשר המכות שבהם נגף ה' את מצרים, <br>  <b>בְּאֹתֹת וּבְמוֹפְתִים</b> התראות או איומים, כמו חושך או דם, <br>  <b>וּבְמִלְחָמָה וּבְיָד חֲזָקָה וּבִזְרוֹעַ נְטוּיָה וּבְמוֹרָאִים גְּדֹלִים</b>–<br>  <b>כְּכֹל אֲשֶׁר עָשָׂה לָכֶם ה' אֱלֹהֵיכֶם בְּמִצְרַיִם לְעֵינֶיךָ?!</b> האם אירעו אי-פעם מאורעות כה מופלאים כמו אלה שראית במו עיניך?
(לה) הנה<br>  <b>אַתָּה הָרְאֵתָ</b>, הראו לך כדי<br>  <b>לָדַעַת כִּי ה' הוּא הָאֱלֹהִים, אֵין עוֹד מִלְּבַדּוֹ.</b> אין מי שימנע ממנו לעשות כרצונו.
(לו) מצד אחד,<br>  <b>מִן הַשָּׁמַיִם הִשְׁמִיעֲךָ אֶת קֹלוֹ לְיַסְּרֶךָּ; ו</b>מצד שני,<br>  <b>עַל הָאָרֶץ הֶרְאֲךָ אֶת אִשּׁוֹ הַגְּדוֹלָה</b> בהר <br>  <b>ו</b> את<br>  <b>דְבָרָיו שָׁמַעְתָּ מִתּוֹךְ הָאֵשׁ.</b>
(לז) <b>וְ</b> זאת<br>  <br>  <b>תַחַת כִּי</b>, מאחר שה' <br>  <b>אָהַב אֶת אֲבֹתֶיךָ</b>–<br>  <b>וַיִּבְחַר בְּזַרְעוֹ</b> בזרעם,<br>  או: בזרעו של יעקב<br>  <br>  <b>אַחֲרָיו. וַיּוֹצִאֲךָ בְּפָנָיו</b>, ברצונו<br>  ובפעולות מושגחות נסיות,<br>  <br>  <b>בְּכֹחוֹ הַגָּדֹל מִמִּצְרָיִם.</b>
(לח) <b>לְהוֹרִישׁ גּוֹיִם גְּדֹלִים וַעֲצֻמִים מִמְּךָ מִפָּנֶיךָ, לַהֲבִיאֲךָ</b>ו<br>  <b>לָתֶת לְךָ אֶת אַרְצָם</b>ל<br>  <b>נַחֲלָה כַּיּוֹם הַזֶּה.</b>
(לט) <b>וְיָדַעְתָּ הַיּוֹם,</b> ויתרה מזו –<br>  <b>וַהֲשֵׁבֹתָ אֶל לְבָבֶךָ,</b> תן דעתך ולבך <br>  <b>כִּי ה' הוּא הָאֱלֹהִים בַּשָּׁמַיִם מִמַּעַל וְעַל הָאָרֶץ מִתָּחַת</b>–<br>  <b>אֵין עוֹד.</b> אל לך להסתפק בזכר השמועה שאתה שומע ממני. עליך להשרישה בנפשך.
(מ) אם תנהג כך – <br>  <b>וְשָׁמַרְתָּ אֶת חֻקָּיו וְאֶת מִצְוֹתָיו אֲשֶׁר אָנֹכִי מְצַוְּךָ הַיּוֹם, אֲשֶׁר</b> בגללם <br>  <b>יִיטַב לְךָ וּלְבָנֶיךָ אַחֲרֶיךָ, וּלְמַעַן תַּאֲרִיךְ יָמִים עַל הָאֲדָמָה אֲשֶׁר ה' אֱלֹהֶיךָ נֹתֵן לְךָ כָּל הַיָּמִים.</b> אף על פי כן בהקדשת הערים הללו כבר עתה, משה קובע כי עבר הירדן אינו רק קרקע שישראל כבשו, אלא שעל אזור זה חלה במידת מה קדושת ארץ ישראל.
(מא) <b>אָז יַבְדִּיל משֶׁה שָׁלשׁ עָרִים בְּעֵבֶר הַיַּרְדֵּן מִזְרְחָה שָׁמֶשׁ,</b> במזרח, כיוון זריחת השמש.
(מב) ערים אלה נועדו <br>  <b>לָנֻס שָׁמָּה רוֹצֵחַ אֲשֶׁר יִרְצַח אֶת רֵעֵהוּ בִּבְלִי דַעַת, וְהוּא לֹא שׂנֵא לוֹ מִתְּמֹל שִׁלְשֹׁם</b>, כמפורט בסוף הספר הקודם.<br>  <br>  <b>וְנָס אֶל אַחַת מִן הֶעָרִים הָאֵל</b>, האלה<br>  –<br>  <b>וָחָי.</b>
(מג) <b>אֶת</b> העיר <br>  <b>בֶּצֶר</b>ש<br>  <b>בַּמִּדְבָּר, בְּאֶרֶץ הַמִּישֹׁר</b>, נתן משה<br>  <b>לָראוּבֵנִי,</b> בנחלת שבט ראובן, <br>  <b>וְאֶת רָאמֹת בַּגִּלְעָד לַגָּדִי, וְאֶת גּוֹלָן בַּבָּשָׁן לַמְנַשִּׁי.</b> אולם היו שראו בהם פסקה מסכמת לנאום הקודם.
(מד) <b>וְזֹאת הַתּוֹרָה</b>, הדברים שיובאו בהמשך<br>  <br>  <b>אֲשֶׁר שָׂם משֶׁה לִפְנֵי בְּנֵי יִשְׂרָאֵל.</b>
(מה) <b>אֵלֶּה הָעֵדֹת וְהַחֻקִּים וְהַמִּשְׁפָּטִים אֲשֶׁר דִּבֶּר משֶׁה אֶל בְּנֵי יִשְׂרָאֵל בְּצֵאתָם מִמִּצְרָיִם.</b>
(מו) <b>בְּעֵבֶר הַיַּרְדֵּן בַּגַּיְא מוּל בֵּית פְּעוֹר, בְּאֶרֶץ סִיחֹן מֶלֶךְ הָאֱמֹרִי אֲשֶׁר יוֹשֵׁב</b>, שישב<br>  <b>בְּחֶשְׁבּוֹן,</b><br>  <b>אֲשֶׁר הִכָּה משֶׁה וּבְנֵי יִשְׂרָאֵל בְּצֵאתָם מִמִּצְרָיִם.</b>
(מז) <b>וַיִּירְשׁוּ אֶת אַרְצוֹ וְאֶת אֶרֶץ עוֹג מֶלֶךְ הַבָּשָׁן</b>–<br>  <b>שְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן מִזְרַח שָׁמֶשׁ.</b>
(מח) ומקומות היישוב שבהם שלטו ישראל בעבר הירדן היו <br>  <b>מֵעֲרֹעֵר אֲשֶׁר עַל שְׂפַת נַחַל אַרְנֹן וְעַד הַר שִׂיאֹן, הוּא חֶרְמוֹן.</b>
(מט) <b>וְכָל הָעֲרָבָה, עֵבֶר הַיַּרְדֵּן מִזְרָחָה, וְעַד יָם הָעֲרָבָה</b>, ים המלח <br>  <b>תַּחַת אַשְׁדֹּת</b>, מורדות<br>  <b>הַפִּסְגָּה.</b> או שזהו אופן אחר לבטא משמעויות נוספות שגלומות באותם דברים.<br>  מכל מקום, הדיברות בעיקרם הם אותם דיברות,<br>  ויש להניח כי ההבדלים בין ניסוחיהם באים ללמד פרטים נוספים שאינם כתובים במפורש.
<h2>פרק ה</h2>
(א) <b>וַיִּקְרָא משֶׁה אֶל כָּל יִשְׂרָאֵל וַיֹּאמֶר אֲלֵהֶם: שְׁמַע, יִשְׂרָאֵל, אֶת הַחֻקִּים וְאֶת הַמִּשְׁפָּטִים אֲשֶׁר אָנֹכִי דֹּבֵר בְּאָזְנֵיכֶם הַיּוֹם, וּלְמַדְתֶּם אֹתָם</b> ואחר כך –<br>  <b>וּשְׁמַרְתֶּם לַעֲשׂתָם.</b>
(ב) <b>ה' אֱלֹהֵינוּ כָּרַת עִמָּנוּ בְּרִית בְּחֹרֵב,</b> בסיני.
(ג) <b>לֹא אֶת</b>, עם<br>  <b>אֲבֹתֵינוּ</b> בלבד<br>  <b>כָּרַת ה' אֶת הַבְּרִית הַזֹּאת, כִּי אִתָּנוּ</b>–<br>  <b>אֲנַחְנוּ אֵלֶּה פֹּה הַיּוֹם כֻּלָּנוּ חַיִּים.</b> כריתת הברית כוללת גם את הצעירים שנולדו לאחר אותו מעמד.<br>  וכך היה הדבר:
(ד) <b>פָּנִים בְּפָנִים דִּבֶּר ה' עִמָּכֶם בָּהָר מִתּוֹךְ הָאֵשׁ.</b> חלק מהנוכחים היו שם בגופם, בעודם צעירים. אין זה אירוע ישן שהתרחש בדורות הראשונים.
(ה) <b>אָנֹכִי עֹמֵד בֵּין ה' וּבֵינֵיכֶם</b> כמתווך<br>  <b>בָּעֵת הַהִיא לְהַגִּיד לָכֶם אֶת דְּבַר ה', כִּי יְרֵאתֶם מִפְּנֵי הָאֵשׁ וְלֹא עֲלִיתֶם בָּהָר,</b> אף ה' לא התיר לעם להתקרב כדי לשמוע את דבריו ישירות, <br>  <b>לֵאמֹר:</b>
(ו) <b>אָנֹכִיה' אֱלֹהֶיךָ, אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים.</b> לפי חלק מן הפרשנים, דיבר זה אינו ציווי כשלעצמו, אלא הוא הצגתו העצמית של הדובר, שבלעדיה אין משמעות לכל הציוויים הבאים.<br>  לפי אחרים, זהו הצו הראשון – להאמין בה' ולדעת אותו.
(ז) מכאן נובעת הדרישה לבלעדיות: <br>  <b>לֹא יִהְיֶה לְךָ אֱלֹהִים אֲחֵרִים עַל פָּנָי,</b> אתי. אין אלוהות זולתי.
(ח) <b>לֹא תַעֲשֶׂה לְךָ פֶסֶל, כָּל תְּמוּנָה</b>, צורה או דימוי של כל דבר<br>  <b>אֲשֶׁר בַּשָּׁמַיִם מִמַּעַל וַאֲשֶׁר בָּאָרֶץ מִתָּחַת וַאֲשֶׁר בַּמַּיִם מִתַּחַת לָאָרֶץ,</b> בכל מקום בעולם. כל יצירת תבנית לצורך עבודה זרה נאסרת כאן, בין שהיא מייצגת יצור מוכר מן המציאות שבשמים או בארץ, ובין שהיא מרמזת למהויות עצומות מעומק התהום.
(ט) <b>לֹא תִשְׁתַּחֲוֶה לָהֶם,</b><br>  <b>וְלֹא תָעָבְדֵם, כִּי אָנֹכִי ה' אֱלֹהֶיךָ</b><br>  <b>אֵל קַנָּא,</b> דורש בלעדיות ואיני סובלני לשיתוף עם זולתי. לכן אני <br>  <b>פֹּקֵד</b>, זוכר<br>  <b>עֲוֹן</b>, פשעם של<br>  <b>אָבוֹת עַל בָּנִים וְעַל שִׁלֵּשִׁים</b>, נכדים<br>  <b>וְעַל רִבֵּעִים</b>, נינים<br>  <b>לְשׂנְאָי.</b> גורל הצאצאים לאורך ארבעה דורות ייקבע לאור מעשיהם הרעים של האבות, אם יוסיפו ללכת בדרכם הרעה.
(י) <b>ו</b> מאידך גיסא, <br>  <b>עֹשֶׂה חֶסֶד לַאֲלָפִים</b>, לאלפי דורות, <br>  <b>לְאֹהֲבַי וּלְשֹׁמְרֵי מִצְוֹתָי.</b> ההתייחסות הבלעדית שבקנאה מביאה הן לשלילת כל המתחרים הן לאהבה גדולה.
(יא) <b>לֹא תִשָּׂא אֶת</b>, תישבע ב<br>  <b>שֵׁם ה' אֱלֹהֶיךָ לַשָּׁוְא, כִּי לֹא יְנַקֶּה</b>, ימחל, יפטור<br>  <b>ה' אֵת אֲשֶׁר יִשָּׂא אֶת שְׁמוֹ לַשָּׁוְא.</b> עיקרו של איסור זה אינו מתייחס לשבועת שקר ורמייה, אלא גם לחינם וללא צורך. כאן מודגש כי חילול שם ה' חמור הרבה יותר מחטאים אחרים, ואין לו כפרה.
(יב) <b>שָׁמוֹר</b><br>  <b>אֶת</b>, תן דעתך על, השגח מפגיעה<br>  ב<br>  <b>יוֹם הַשַּׁבָּת לְקַדְּשׁוֹ,</b> כיום קדוש,<br>  <b>כַּאֲשֶׁר צִוְּךָ ה' אֱלֹהֶיךָ</b> במרה<br>  ובמדבר סין.
(יג) <b>שֵׁשֶׁת יָמִים תַּעֲבֹד וְעָשִׂיתָ כָּל מְלַאכְתֶּךָ.</b> ששת הימים מיועדים לעבודת בני אדם ולעשיית כל צורכיהם.
(יד) <b>וְ</b> אילו<br>  <b>יוֹם הַשְּׁבִיעִי</b>–<br>  <b>שַׁבָּת לַה' אֱלֹהֶיךָ.</b> ביום זה שבת אלוקים, כפי שסופר בתחילת התורה,<br>  ואף אתה, האדם, <br>  <b>לֹא תַעֲשֶׂה</b> בו<br>  <b>כָל מְלָאכָה,</b> עליך לדאוג לשביתה סביבתית רחבה –<br>  <b>אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ וְשׁוֹרְךָ וַחֲמֹרְךָ וְכָל בְּהֶמְתֶּךָ וְגֵרְךָ אֲשֶׁר בִּשְׁעָרֶיךָ, לְמַעַן יָנוּחַ עַבְדְּךָ וַאֲמָתְךָ כָּמוֹךָ.</b>
(טו) <b>וְזָכַרְתָּ כִּי עֶבֶד הָיִיתָ בְּאֶרֶץ מִצְרַיִם, וַיֹּצִאֲךָ ה' אֱלֹהֶיךָ מִשָּׁם בְּיָד חֲזָקָה וּבִזְרֹעַ נְטוּיָה, עַל כֵּן צִוְּךָ ה' אֱלֹהֶיךָ לַעֲשׂוֹת אֶת יוֹם הַשַּׁבָּת.</b> משמעותה החברתית של השבת מתייחסת לכלל ישראל ולנספחים אליו. בני אדם זקוקים ליום אחד של מנוחה מעמלם ועיסוק בעניינים גבוהים יותר. בהיותנו עבדים במצרים למדנו כי גם העבד זקוק לפנאי.
(טז) <b>כַּבֵּד אֶת אָבִיךָ וְאֶת אִמֶּךָ כַּאֲשֶׁר צִוְּךָ ה' אֱלֹהֶיךָ</b> במרה,<br>  <br>  <b>לְמַעַן יַאֲרִיכֻן יָמֶיךָ.</b> במקום שבו מכבדים את הדור הזקן יש אריכות ימים, שכן ההורים המבוגרים חשים ביטחון קיומי בכך ויודעים שהם יכולים לסמוך על תמיכת הדור הצעיר. וכן הם אף חשים מוערכים ומשמעותיים למשפחה ולסביבה.<br>  <br>  <b>וּלְמַעַן יִיטַב לָךְ עַל הָאֲדָמָה אֲשֶׁר ה' אֱלֹהֶיךָ נֹתֵן לָךְ.</b> על אף הקושי הכרוך בכיבוד הורים, מצווה זו מוטלת על הכול. המצווה אינה באה רק לכבודם של ההורים, אלא היא חלק מתבנית חיים שלמה שהתורה מלמדת, ובצדה טובה ואריכות ימים.
(יז) <b>לֹא תִרְצַח.וְלֹא תִנְאָף.</b> איסור זה של עברות בתחום המיני הוגדר בהלכה ובפרשנות המסורתית כקשר עם אשה נשואה לאדם אחר.<br>  <br>  <b>וְלֹא תִגְנֹב.וְלֹא תַעֲנֶה בְרֵעֲךָ עֵד שָׁוְא.</b> אל תעיד עדות שקר. הגדרותיו ההלכתיות של איסור זה רואות בו איסור על מתן עדות שקרית או פסולה במהלך משפט, העלולה להביא אף למותו של הנאשם, שכן עדות כזאת מערערת את האמון בין בני האדם.
(יח) <b>וְלֹא תַחְמֹד</b>, תשתוקק ל<br>  <b>אֵשֶׁת רֵעֶךָ, וְלֹא תִתְאַוֶּה</b> אל <br>  <b>בֵּית רֵעֶךָ, שָׂדֵהוּ וְעַבְדּוֹ וַאֲמָתוֹ, שׁוֹרוֹ וַחֲמֹרוֹ וְכֹל אֲשֶׁר לְרֵעֶךָ.</b>
(יט) <b>אֶת</b> עשרת<br>  <b>הַדְּבָרִים הָאֵלֶּה דִּבֶּר ה' אֶל כָּל קְהַלְכֶם בָּהָר מִתּוֹךְ הָאֵשׁ, הֶעָנָן וְהָעֲרָפֶל, קוֹל גָּדוֹל וְלֹא יָסָף,</b> פסק, למרות שה' לא הוסיף לדבר עוד, הקולות נמשכו.<br>  <br>  <b>וַיִּכְתְּבֵם עַל שְׁנֵי לֻחֹת אֲבָנִים וַיִּתְּנֵם אֵלָי.</b>
(כ) <b>וַיְהִי כְּשָׁמְעֲכֶם אֶת הַקּוֹל מִתּוֹךְ הַחשֶׁךְ, וְהָהָר בֹּעֵר בָּאֵשׁ, וַתִּקְרְבוּן אֵלַי כָּל רָאשֵׁי שִׁבְטֵיכֶם וְזִקְנֵיכֶם,</b>
(כא) <b>וַתֹּאמְרוּ</b> בפחד<br>  <b>: הֵן הֶרְאָנוּ ה' אֱלֹהֵינוּ אֶת כְּבֹדוֹ וְאֶת גָּדְלוֹ, וְאֶת קֹלוֹ שָׁמַעְנוּ מִתּוֹךְ הָאֵשׁ. הַיּוֹם הַזֶּה רָאִינוּ כִּי יְדַבֵּר אֱלֹהִים אֶת הָאָדָם</b>–<br>  <b>וָחָי.</b>
(כב) <b>וְעַתָּה לָמָּה נָמוּת, כִּי תֹאכְלֵנוּ הָאֵשׁ הַגְּדֹלָה</b> והחריגה<br>  <b>הַזֹּאת?!</b><br>  <b>אִם יֹסְפִים</b>, מוסיפים <br>  <b>אֲנַחְנוּ לִשְׁמֹעַ אֶת קוֹל ה' אֱלֹהֵינוּ עוֹד</b>–<br>  <b>וָמָתְנוּ.</b> הקול הזה שבא מעל ומעבר לכל העולמות מתַקשר אתנו באופן כלשהו, אך אנו חוששים שלא נחזיק מעמד אם נמשיך לשמעו.
(כג) <b>כִּי מִי כָל בָּשָׂר אֲשֶׁר שָׁמַע קוֹל אֱלֹהִים חַיִּים מְדַבֵּר מִתּוֹךְ הָאֵשׁ, כָּמֹנוּ</b>–<br>  <b>וַיֶּחִי?!</b>
(כד) <b>קְרַב אַתָּה,</b> משה, <br>  <b>וּשֲׁמָע אֵת כָּל אֲשֶׁר יֹאמַר ה' אֱלֹהֵינוּ, וְאַתְּ</b>, ואתה <br>  <b>תְּדַבֵּר אֵלֵינוּ אֵת כָּל אֲשֶׁר יְדַבֵּר ה' אֱלֹהֵינוּ אֵלֶיךָ</b>–<br>  <b>וְשָׁמַעְנוּ וְעָשִׂינוּ.</b>
(כה) <b>וַיִּשְׁמַע ה' אֶת קוֹל דִּבְרֵיכֶם בְּדַבֶּרְכֶם אֵלָי, וַיֹּאמֶר ה' אֵלַי: שָׁמַעְתִּי אֶת קוֹל דִּבְרֵי הָעָם הַזֶּה אֲשֶׁר דִּבְּרוּ אֵלֶיךָ</b>–<br>  <b>הֵיטִיבוּ כָּל אֲשֶׁר דִּבֵּרוּ.</b> יפה אמרו.
(כו) <b>מִי יִתֵּן</b>, הלוואי<br>  <b>וְהָיָה לְבָבָם זֶה לָהֶם לְיִרְאָה אֹתִי וְלִשְׁמֹר אֶת כָּל מִצְוֹתַי כָּל הַיָּמִים, לְמַעַן יִיטַב לָהֶם וְלִבְנֵיהֶם לְעֹלָם.</b> בתוך תנאי קיומו של העולם ישנם מגבלות והסתרי פנים רבים, שרק בקושי אדם מצליח לקיים את המוטל עליו, ועל אחת כמה וכמה נדיר שאף בניו אחריו ידבקו במשימה.
(כז) <b>לֵךְ אֱמֹר לָהֶם: שׁוּבוּ לָכֶם לְאָהֳלֵיכֶם,</b> לחובות ולהרגלי החיים של אנשים נשואים.
(כח) <b>וְאַתָּה</b>, משה,<br>  <b>פֹּה עֲמֹד עִמָּדִי,</b> ולא תחזור אל החיים הנורמליים, כמותם. אתה צריך לחרוג מתחומי בני האדם. <br>  <b>וַאֲדַבְּרָה אֵלֶיךָ אֵת כָּל הַמִּצְוָה וְהַחֻקִּים וְהַמִּשְׁפָּטִים אֲשֶׁר תְּלַמְּדֵם, וְעָשׂוּ בָאָרֶץ אֲשֶׁר אָנֹכִי נֹתֵן לָהֶם לְרִשְׁתָּהּ.</b>
(כט) <b>וּשְׁמַרְתֶּם לַעֲשׂוֹת כַּאֲשֶׁר צִוָּה ה' אֱלֹהֵיכֶם אֶתְכֶם, לֹא תָסֻרוּ יָמִין וּשְׂמֹאל.</b> עליכם לקיים את הדברים באותה אימה ובאותה יראה למרות שאינכם שומעים את הקול במישרין.
(ל) <b>בְּכָל הַדֶּרֶךְ אֲשֶׁר צִוָּה ה' אֱלֹהֵיכֶם אֶתְכֶם תֵּלֵכוּ.</b> קיבלתם את מתנת התורה, ועליכם להעריך את כבודה ואת מעמדכם החדש ולהחזיק בתורה כראוי <br>  <b>לְמַעַן תִּחְיוּן וְטוֹב לָכֶם, וְהַאֲרַכְתֶּם יָמִים בָּאָרֶץ אֲשֶׁר תִּירָשׁוּן.</b>
<h2>פרק ו</h2>
(א) <b>וְזֹאת הַמִּצְוָה, הַחֻקִּים וְהַמִּשְׁפָּטִים אֲשֶׁר צִוָּה ה' אֱלֹהֵיכֶם לְלַמֵּד אֶתְכֶם, לַעֲשׂוֹת בָּאָרֶץ אֲשֶׁר אַתֶּם עֹבְרִים שָׁמָּה לְרִשְׁתָּהּ.</b>
(ב) <b>לְמַעַן תִּירָא אֶת ה' אֱלֹהֶיךָ, לִשְׁמֹר אֶת כָּל חֻקֹּתָיו וּמִצְוֹתָיו אֲשֶׁר אָנֹכִי מְצַוֶּךָ</b>–<br>  <b>אַתָּה וּבִנְךָ וּבֶן בִּנְךָ, כֹּל יְמֵי חַיֶּיךָ</b>–<br>  <b>וּלְמַעַן יַאֲרִכֻן יָמֶיךָ,</b> כדי שיהיה המשך לעם ישראל.
(ג) <b>וְשָׁמַעְתָּ יִשְׂרָאֵל וְשָׁמַרְתָּ לַעֲשׂוֹת, אֲשֶׁר</b>, כך ש<br>  <b>יִיטַב לְךָ וַאֲשֶׁר תִּרְבּוּן מְאֹד, כַּאֲשֶׁר דִּבֶּר ה' אֱלֹהֵי אֲבֹתֶיךָ לָךְ,</b>ב<br>  <b>אֶרֶץ זָבַת חָלָב וּדְבָשׁ.</b> אתם עומדים להיכנס לארץ הטובה ולחיות בה חיים נורמליים. אם תעשו את המוטל עליכם ולא תקלקלו, אף אני אדאג לרווחתכם.
(ד) <b>שְׁמַע, יִשְׂרָאֵל!</b> מעבר לפנייתו של משה לבני ישראל אל שומעיו הוא מבקש להודיע ברבים את עצם מהותו ואמונתו של העם. משה קובע שתי קביעות: <br>  <br>  <b>ה'</b> הוא <br>  <b>אֱלֹהֵינוּ,</b>ו<br>  <b>ה'</b> הוא <br>  <b>אֶחָד.</b>
(ה) <b>וְאָהַבְתָּ אֵת ה' אֱלֹהֶיךָ בְּכָל</b> רצונות<br>  <b>לְבָבְךָ</b>, ולא יהיה לבך חלוק עליך בעניין זה.<br>  <br>  <b>וּבְכָל נַפְשְׁךָ</b>, עד כדי מסירות נפש<br>  <br>  <b>וּבְכָל מְאֹדֶךָ.</b> הוסף על כך עוד ועוד. אתה מצוּוה באהבה הזאת בכל מקום וזמן, ועליך להוסיף לעשות בעניינה ככל שתוכל מאוד מאוד.
(ו) <b>וְהָיוּ הַדְּבָרִים הָאֵלֶּה, אֲשֶׁר אָנֹכִי מְצַוְּךָ הַיּוֹם, עַל לְבָבֶךָ,</b> זכור אותם היטב תמיד.
(ז) <b>וְשִׁנַּנְתָּם לְבָנֶיךָ וְדִבַּרְתָּ בָּם</b>. עליך לחזור עליהם ולדבר בהם כדי שהם יישמרו <br>  <b>בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ</b>, בכל מקום שאתה נמצא, <br>  <b>וּבְשָׁכְבְּךָ וּבְקוּמֶךָ.</b>
(ח) <b>וּקְשַׁרְתָּם לְאוֹת</b>, סימן שייעשה 'בתים' בצורת קוביה שבתוכם כתובים הדברים האלה,<br>  <b>עַל יָדֶךָ.</b> אלה התפילין של יד – שכריכתן ברצועות אל היד מבטאת את ההתקשרות לה'. <br>  <b>וְהָיוּ לְטֹטָפֹת</b>, קישוטים,<br>  עיטורים וסמלים<br>  <br>  <b>בֵּין עֵינֶיךָ,</b> מעל המצח במרכז הראש, המכוון כנגד בין העיניים.<br>  ואלו הן התפילין של ראש.
(ט) <b>וּכְתַבְתָּם עַל מְזֻזוֹת</b>, דפנות סף<br>  <b>בֵּיתֶךָ</b> הפרטי <br>  <b>וּבִשְׁעָרֶיךָ,</b> בשערי הערים.
(י) <b>וְהָיָה כִּי יְבִיאֲךָ ה' אֱלֹהֶיךָ אֶל הָאָרֶץ אֲשֶׁר נִשְׁבַּע לַאֲבֹתֶיךָ, לְאַבְרָהָם לְיִצְחָק וּלְיַעֲקֹב, לָתֶת לָךְ,</b> ושם יהיו<br>  <b>עָרִים גְּדֹלֹת וְטֹבֹת אֲשֶׁר לֹא בָנִיתָ.</b>
(יא) <b>וּבָתִּים מְלֵאִים כָּל טוּב אֲשֶׁר לֹא מִלֵּאתָ,</b> מיני מזון ואוצרות שלא אתם אספתם. <br>  <b>וּבֹרֹת חֲצוּבִים</b> למים <br>  <b>אֲשֶׁר לֹא חָצַבְתָּ,</b> וכן <br>  <b>כְּרָמִים וְזֵיתִים אֲשֶׁר לֹא נָטָעְתָּ</b>–<br>  <b>וְאָכַלְתָּ</b> את כל אלה<br>  <b>וְשָׂבָעְתָּ</b>–
(יב) <b>הִשָּׁמֶר לְךָ פֶּן תִּשְׁכַּח אֶת ה' אֲשֶׁר הוֹצִיאֲךָ מֵאֶרֶץ מִצְרַיִם, מִבֵּית עֲבָדִים.</b>
(יג) <b>אֶת ה' אֱלֹהֶיךָ תִּירָא.</b> נְהג כלפיו ביראת כבוד. <br>  <b>וְאֹתוֹ תַעֲבֹד ו</b>רק אחר כך,<br>  אם תצטרך להישבע –<br>  <br>  <b>בִשְׁמוֹ תִּשָּׁבֵעַ,</b> וכך תקשר עצמך אליו.
(יד) <b>לֹא תֵלְכוּן אַחֲרֵי אֱלֹהִים אֲחֵרִים,</b> לעבדם או להישבע בהם,<br>  <br>  <b>מֵאֱלֹהֵי הָעַמִּים אֲשֶׁר סְבִיבוֹתֵיכֶם.</b>
(טו) <b>כִּי אֵל קַנָּא ה' אֱלֹהֶיךָ בְּקִרְבֶּךָ.</b> אהבתו של ה' אליכם תובעת בלעדיות. הוא לא יהיה סובלני כלפיכם אם תעבדו גם את אלוהי העמים האחרים, <br>  <b>פֶּן</b>, שמא<br>  <b>יֶחֱרֶה אַף</b>, יכעס<br>  <b>ה' אֱלֹהֶיךָ בָּךְ, וְהִשְׁמִידְךָ מֵעַל פְּנֵי הָאֲדָמָה.</b>
(טז) כאשר עומדת בפניכם בעיה, ואתם זקוקים לעזרת ה', <br>  <b>לֹא תְנַסּוּ אֶת ה' אֱלֹהֵיכֶם,</b> אל תבקשו את בקשתכם כבדיקה, בחינה או ניסיון להוכחה,<br>  <b>כַּאֲשֶׁר נִסִּיתֶם בַּמַּסָּה.</b> הרי ניסיונכם במסה הסתיים רע.
(יז) <b>שָׁמוֹר תִּשְׁמְרוּן אֶת מִצְוֹת ה' אֱלֹהֵיכֶם וְעֵדֹתָיו וְחֻקָּיו אֲשֶׁר צִוָּךְ.</b> ספר התורה מכיל מצוות רבות מאוד המתייחסות לכל תחום מתחומי החיים, אך כאן מופיעה דרישה רחבה יותר מן הציות למצוות המסוימות:
(יח) <b>וְעָשִׂיתָ הַיָּשָׁר וְהַטּוֹב בְּעֵינֵי ה'.</b> אתה נדרש לעשות את המעשים הנכונים והטובים בעיני ה', גם אם אינם מנוסחים במפורש בתורה, <br>  <b>לְמַעַן יִיטַב לָךְ וּבָאתָ וְיָרַשְׁתָּ אֶת הָאָרֶץ הַטֹּבָה אֲשֶׁר נִשְׁבַּע ה' לַאֲבֹתֶיךָ,</b>
(יט) <b>לַהֲדֹף אֶת כָּל אֹיְבֶיךָ מִפָּנֶיךָ, כַּאֲשֶׁר דִּבֶּר ה'.</b> ההתנהגות הראויה תיטיב עם ישראל ותגן עליהם מאויביהם.
(כ) <b>כִּי יִשְׁאָלְךָ בִנְךָ מָחָר,</b> כאשר תשבו כבר בארצכם,<br>  <b>לֵאמֹר: "מָה הָעֵדֹת</b>, המצוות הבאות כסימנים למצוות אחרות ולהנכחת דברי התורה, או המצוות העשויות לשם זיכרון אירועי העבר.<br>  <b>וְהַחֻקִּים</b>, דינים שההסבר להם אינו ידוע או ברור,<br>  <b>וְהַמִּשְׁפָּטִים</b>, המצוות שפירושיהן גלויים ומובנים,<br>  <br>  <b>אֲשֶׁר צִוָּה ה' אֱלֹהֵינוּ אֶתְכֶם?"</b> מה טעמן של המצוות הרבות שבתורה, ומדוע דווקא אנו צריכים לקיימם?
(כא) <b>וְאָמַרְתָּ לְבִנְךָ: "עֲבָדִים הָיִינוּ לְפַרְעֹה בְּמִצְרָיִם, וַיֹּצִיאֵנוּ ה' מִמִּצְרַיִם בְּיָד חֲזָקָה.</b>
(כב) <b>וַיִּתֵּן ה' אוֹתֹת וּמֹפְתִים גְּדֹלִים וְרָעִים בְּמִצְרַיִם, בְּפַרְעֹה וּבְכָל בֵּיתוֹ לְעֵינֵינוּ.</b> בעינינו ראינו את ה' מכה במצרים ובמלכם,
(כג) <b>וְ</b> אילו <br>  <b>אוֹתָנוּ הוֹצִיא מִשָּׁם,</b> לא בגלל צדקותינו, אלא<br>  <b>לְמַעַן הָבִיא אֹתָנוּ, לָתֶת לָנוּ אֶת הָאָרֶץ אֲשֶׁר נִשְׁבַּע לַאֲבֹתֵינוּ.</b> הוא שמר את בריתו שכרת עם אבותינו.
(כד) <b>וַיְצַוֵּנוּ ה' לַעֲשׂוֹת אֶת כָּל הַחֻקִּים הָאֵלֶּה, לְיִרְאָה אֶת ה' אֱלֹהֵינוּ לְטוֹב לָנוּ כָּל הַיָּמִים, לְחַיֹּתֵנוּ כְּהַיּוֹם הַזֶּה,</b> על מנת שנמשיך לחיות תמיד כמו שאנו חיים היום.
(כה) <b>וּצְדָקָה</b>, מעשה צודק ונכון,<br>  תגמול<br>  <br>  או: זכות<br>  <br>  <b>תִּהְיֶה לָּנוּ כִּי נִשְׁמֹר לַעֲשׂוֹת אֶת כָּל הַמִּצְוָה הַזֹּאת</b> לזיכרון <br>  <b>לִפְנֵי ה' אֱלֹהֵינוּ כַּאֲשֶׁר צִוָּנוּ".</b>
<h2>פרק ז</h2>
(א) <b>כִּי יְבִיאֲךָ ה' אֱלֹהֶיךָ אֶל הָאָרֶץ אֲשֶׁר אַתָּה בָא שָׁמָּה לְרִשְׁתָּהּ,וְנָשַׁל</b>, ישיל<br>  <b>גּוֹיִם רַבִּים מִפָּנֶיךָ,</b> הוא יגרום לעזיבתם את מקומם. גויים אלה הם <br>  <b>הַחִתִּי וְהַגִּרְגָּשִׁי וְהָאֱמֹרִי וְהַכְּנַעֲנִי וְהַפְּרִזִּי וְהַחִוִּי וְהַיְבוּסִי, שִׁבְעָה גוֹיִם</b> שכולם <br>  <b>רַבִּים וַעֲצוּמִים מִמֶּךָּ,</b>
(ב) ובכל זאת – <br>  <b>וּנְתָנָם ה' אֱלֹהֶיךָ לְפָנֶיךָ וְהִכִּיתָם</b>–<br>  <b>הַחֲרֵם תַּחֲרִים אֹתָם,</b> הילחם בהם עד חרמה. <br>  <b>לֹא תִכְרֹת לָהֶם בְּרִית וְלֹא תְחָנֵּם,</b> אל תחוס עליהם,
(ג) <b>וְלֹא תִתְחַתֵּן בָּם.</b> אל תקשור אתם קשרי משפחה.<br>  חתונה זו יכולה להיעשות בשני אופנים: <br>  <b>בִּתְּךָ לֹא תִתֵּן לִבְנוֹ, וּבִתּוֹ לֹא תִקַּח לִבְנֶךָ.</b>
(ד) בין כך ובין כך הדבר אסור <br>  <b>כִּי יָסִיר אֶת בִּנְךָ מֵאַחֲרַי, וְעָבְדוּ אֱלֹהִים אֲחֵרִים.</b> אם יתערב במשפחה אדם מן החוץ, אמונותיו ומעשיו ישפיעו בהכרח על הדורות הבאים. <br>  <b>וְחָרָה אַף</b>, יכעס<br>  <b>ה' בָּכֶם וְהִשְׁמִידְךָ מַהֵר.</b>
(ה) אין לכרות ברית עם יושבי הארץ ואין לקיים אתם קשרי משפחה <br>  <b>כִּי אִם כֹּה</b>, אלא כך <br>  <b>תַעֲשׂוּ לָהֶם:</b> את<br>  <b>מִזְבְּחֹתֵיהֶם תִּתֹּצוּ,</b> תשברו,<br>  <b>ו</b> את<br>  <b>מַצֵּבֹתָם</b>, העשויות מאבן אחת, <br>  <b>תְּשַׁבֵּרוּ, ו</b>את<br>  <b>אֲשֵׁירֵהֶם</b>, העצים המשמשים לפולחן <br>  <b>תְּגַדֵּעוּן, ו</b>את<br>  <b>פְסִילֵיהֶם תִּשְׂרְפוּן בָּאֵשׁ.</b> עליכם להשמיד את העבודה הזרה ואת כל מה שקשור אליה.
(ו) <b>כִּי עַם קָדוֹשׁ אַתָּה לַה' אֱלֹהֶיךָ. בְּךָ בָּחַר ה' אֱלֹהֶיךָ לִהְיוֹת לוֹ לְעַם סְגֻלָּה מִכֹּל הָעַמִּים אֲשֶׁר עַל פְּנֵי הָאֲדָמָה,</b> ועל כן עליך להיבדל לחלוטין מטומאות הגויים ומחוקותיהם.
(ז) <b>לֹא מֵרֻבְּכֶם</b>, מכיוון שאתם העם הגדול ביותר<br>  <b>מִכָּל הָעַמִּים חָשַׁק ה' בָּכֶם וַיִּבְחַר בָּכֶם, כִּי אַתֶּם הַמְעַט מִכָּל הָעַמִּים.</b>
(ח) <b>כִּי</b> אם <br>  <b>מֵאַהֲבַת ה' אֶתְכֶם, וּמִשָּׁמְרוֹ אֶת הַשְּׁבֻעָה אֲשֶׁר נִשְׁבַּע לַאֲבֹתֵיכֶם הוֹצִיא ה' אֶתְכֶם בְּיָד חֲזָקָה, וַיִּפְדְּךָ</b>, והציל אותך<br>  <b>מִבֵּית עֲבָדִים מִיַּד פַּרְעֹה מֶלֶךְ מִצְרָיִם.</b>
(ט) <b>וְיָדַעְתָּ</b>, היה מודע, הרהר והפנם <br>  <b>כִּי ה' אֱלֹהֶיךָ הוּא הָאֱלֹהִים, הָאֵל הַנֶּאֱמָן, שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְוֹתָיו</b> עד <br>  <b>לְאֶלֶף דּוֹר,</b> מצד אחד<br>  <b>;</b>
(י) <b>וּ</b> מצד שני, הוא <br>  <b>מְשַׁלֵּם לְשֹׂנְאָיו אֶל פָּנָיו לְהַאֲבִידוֹ.</b> בנוגע לשונאים, ה' אינו מאריך אפו אלא מעניש מהר הרבה יותר. <br>  <b>לֹא יְאַחֵר לְשֹׂנְאוֹ</b>–<br>  <b>אֶל פָּנָיו</b>, בחייו<br>  <b>יְשַׁלֶּם לוֹ</b> את עונשו.
(יא) <b>וְשָׁמַרְתָּ אֶת הַמִּצְוָה וְאֶת הַחֻקִּים וְאֶת הַמִּשְׁפָּטִים אֲשֶׁר אָנֹכִי מְצַוְּךָ הַיּוֹם, לַעֲשׂוֹתָם.</b>
(יב) <b>וְהָיָה <br>  </b>, הואיל ו<br>  <b>פרשת עקבתִּשְׁמְעוּן אֵת הַמִּשְׁפָּטִים הָאֵלֶּה, וּשְׁמַרְתֶּם וַעֲשִׂיתֶם אֹתָם,</b><br>  <b>וְשָׁמַר ה' אֱלֹהֶיךָ לְךָ אֶת הַבְּרִית וְאֶת הַחֶסֶד אֲשֶׁר נִשְׁבַּע לַאֲבֹתֶיךָ.</b>
(יג) <b>וַאֲהֵבְךָ וּבֵרַכְךָ וְהִרְבֶּךָ</b>–<br>  <b>וּבֵרַךְ פְּרִי בִטְנְךָ וּפְרִי אַדְמָתֶךָ, דְּגָנְךָ וְתִירֹשְׁךָ</b>, יינך <br>  <b>וְיִצְהָרֶךָ,</b> שמנך,<br>  <b>שְׁגַר אֲלָפֶיךָ</b>, ולדות בקרך <br>  <b>וְעַשְׁתְּרֹת</b>, וולדות<br>  <br>  <b>צֹאנֶךָ.</b><br>  <b>עַל הָאֲדָמָה אֲשֶׁר נִשְׁבַּע לַאֲבֹתֶיךָ לָתֶת לָךְ.</b>
(יד) <b>בָּרוּךְ תִּהְיֶה מִכָּל הָעַמִּים.</b> בראש ובראשונה – <br>  <b>לֹא יִהְיֶה בְךָ עָקָר וַעֲקָרָה,</b> לא בך <br>  <b>ו</b> לא <br>  <b>בִבְהֶמְתֶּךָ.</b>
(טו) <b>וְהֵסִיר ה' מִמְּךָ כָּל חֹלִי וְכָל מַדְוֵי</b>, תחלואי <br>  <b>מִצְרַיִם הָרָעִים אֲשֶׁר יָדַעְתָּ</b>, המכות שראיתם במצרים<br>  –<br>  <b>לֹא יְשִׂימָם בָּךְ. וּנְתָנָם בְּכָל שֹׂנְאֶיךָ.</b>
(טז) <b>וְאָכַלְתָּ</b>, כלֵּה<br>  <b>אֶת כָּל הָעַמִּים אֲשֶׁר ה' אֱלֹהֶיךָ נֹתֵן לָךְ. לֹא תָחוֹס עֵינְךָ עֲלֵיהֶם,</b><br>  <b>וְ</b> שוב –<br>  <b>לֹא תַעֲבֹד אֶת אֱלֹהֵיהֶם, כִּי מוֹקֵשׁ הוּא לָךְ.</b>
(יז) <b>כִּי תֹאמַר בִּלְבָבְךָ: רַבִּים הַגּוֹיִם הָאֵלֶּה מִמֶּנִּי, אֵיכָה אוּכַל לְהוֹרִישָׁם</b> לסלק את כולם<br>  <b>?</b>
(יח) <b>לֹא תִירָא מֵהֶם. זָכֹר תִּזְכֹּר אֵת אֲשֶׁר עָשָׂה ה' אֱלֹהֶיךָ לְפַרְעֹה וּלְכָל מִצְרָיִם:</b>
(יט) <b>הַמַּסֹּת</b>, הנסים,<br>  הניסיונות<br>  או ההתרחשויות <br>  <b>הַגְּדֹלֹת אֲשֶׁר רָאוּ עֵינֶיךָ, וְהָאֹתֹת וְהַמֹּפְתִים וְהַיָּד הַחֲזָקָה וְהַזְּרֹעַ הַנְּטוּיָה אֲשֶׁר</b> בהם <br>  <b>הוֹצִאֲךָ ה' אֱלֹהֶיךָ. כֵּן</b>– באותות, מופתים ופורענויות<br>  <b>יַעֲשֶׂה ה' אֱלֹהֶיךָ לְכָל הָעַמִּים אֲשֶׁר אַתָּה יָרֵא מִפְּנֵיהֶם.</b> בצד ניצחונותיכם במלחמות ה' יסייע לכם גם בדרכים נוספות:
(כ) <b>וְגַם אֶת הַצִּרְעָה</b>, שרץ העוף הקרוי כך גם היום – מכת צרעות יבריחו את תושבי הארץ ממקומות המסתור שלהם,<br>  או: מין צרעת, מחלה<br>  <br>  <b>יְשַׁלַּח ה' אֱלֹהֶיךָ בָּם, עַד אֲבֹד הַנִּשְׁאָרִים וְהַנִּסְתָּרִים מִפָּנֶיךָ.</b>
(כא) <b>לֹא תַעֲרֹץ</b>, תישבר,<br>  תפחד<br>  <b>מִפְּנֵיהֶם, כִּי ה' אֱלֹהֶיךָ בְּקִרְבֶּךָ, אֵל גָּדוֹל וְנוֹרָא.</b> רק ממנו ראוי לירוא.
(כב) <b>וְנָשַׁל</b>, יסיר ויגרש <br>  <b>ה' אֱלֹהֶיךָ אֶת הַגּוֹיִם הָאֵל</b>, האלה <br>  <b>מִפָּנֶיךָ מְעַט מְעָט. לֹא תוּכַל כַּלֹּתָם</b>, לא יהיה לטובתך<br>  אם יושמדו<br>  <b>מַהֵר, פֶּן תִּרְבֶּה עָלֶיךָ חַיַּת הַשָּׂדֶה.</b> אילו הושמדו הגויים הרבים בבת אחת, עד התיישבותכם המלאה בארץ היו השטחים שהתרוקנו הופכים מקום משכנן של חיות הבר.
(כג) <b>וּנְתָנָם</b>– את הגויים הללו<br>  <b>ה' אֱלֹהֶיךָ לְפָנֶיךָ,</b><br>  <b>וְהָמָם מְהוּמָה גְדֹלָה,</b> יכה ויטשטש אותם <br>  <b>עַד הִשָּׁמְדָם.</b>
(כד) <b>וְנָתַן מַלְכֵיהֶם בְּיָדֶךָ.וְהַאֲבַדְתָּ אֶת שְׁמָם מִתַּחַת הַשָּׁמָיִם.</b> אסור לך להנציח את שמותיהם של עובדי עבודה זרה, וכל שכן את שמות אלוהיהם. <br>  <b>לֹא יִתְיַצֵּב אִישׁ בְּפָנֶיךָ עַד הִשְׁמִדְךָ אֹתָם.</b>
(כה) <b>פְּסִילֵי אֱלֹהֵיהֶם תִּשְׂרְפוּן בָּאֵשׁ. לֹא תַחְמֹד</b> אפילו <br>  <b>כֶּסֶף וְזָהָב</b> שיש <br>  <b>עֲלֵיהֶם וְלָקַחְתָּ לָךְ,</b> אף שלכאורה היה סביר שאם אדם מוצא חפץ בעל ערך הוא ייקח אותו לעצמו, <br>  <b>פֶּן תִּוָּקֵשׁ בּוֹ,</b> שמא הדבר יהיה לך למוקש ולמכשול, <br>  <b>כִּי תוֹעֲבַת ה' אֱלֹהֶיךָ הוּא,</b>
(כו) <b>וְלֹא תָבִיא תוֹעֵבָה</b>, וחפצים הקשורים בה<br>  <b>אֶל בֵּיתֶךָ,</b> שכן אם תביא –<br>  <b>וְהָיִיתָ חֵרֶם</b>, מתועב ומרוחק<br>  <b>כָּמֹהוּ</b>– כמו התועבה. <br>  <b>שַׁקֵּץ תְּשַׁקְּצֶנּוּ וְתַעֵב תְּתַעֲבֶנּוּ כִּי חֵרֶם הוּא,</b> ואל לך לבוא עמו במגע.
<h2>פרק ח</h2>
(א) <b>כָּל הַמִּצְוָה אֲשֶׁר אָנֹכִי מְצַוְּךָ הַיּוֹם,</b> הן המצוות שכבר נזכרו והן אלה שידובר בהן בהמשך<br>  <b>תִּשְׁמְרוּן לַעֲשׂוֹת</b><br>  <b>לְמַעַן תִּחְיוּן,</b> כדי שתישארו חיים, שהרי כבר ראיתם שמי שזנח את הקשר עם ה' – הושמד,<br>  ומעבר לשרידתכם בחיים, חיי המצוות יביאו לכם טובות נוספות – <br>  <b>וּרְבִיתֶם</b><br>  <b>וּבָאתֶם וִירִשְׁתֶּם אֶת הָאָרֶץ אֲשֶׁר נִשְׁבַּע ה' לַאֲבֹתֵיכֶם.</b>
(ב) <b>וְזָכַרְתָּ אֶת כָּל הַדֶּרֶךְ אֲשֶׁר הוֹלִיכֲךָ ה' אֱלֹהֶיךָ זֶה אַרְבָּעִים שָׁנָה בַּמִּדְבָּר,</b> והדבר נעשה <br>  <b>לְמַעַן עַנֹּתְךָ,</b> כדי להרגילכם לתנאי נדודים וגלות,<br>  וגם כדי <br>  <b>לְנַסֹּתְךָ, לָדַעַת</b>, לגַלות<br>  <br>  <b>אֶת אֲשֶׁר בִּלְבָבְךָ</b>–<br>  <b>הֲתִשְׁמֹר מִצְוֹתָיו אִם לֹא.</b>
(ג) אמנם –<br>  <b>וַיְעַנְּךָ וַיַּרְעִבֶךָ,</b> ועם זאת –<br>  <b>וַיַּאֲכִלְךָ אֶת הַמָּן,</b> שהוא מאכל<br>  <b>אֲשֶׁר לֹא יָדַעְתָּ וְלֹא יָדְעוּן אֲבֹתֶיךָ, לְמַעַן הוֹדִיעֲךָ כִּי לֹא עַל הַלֶּחֶם לְבַדּוֹ יִחְיֶה הָאָדָם, כִּי</b> אם <br>  <b>עַל כָּל מוֹצָא פִי ה' יִחְיֶה הָאָדָם.</b>
(ד) <b>שִׂמְלָתְךָ לֹא בָלְתָה,</b> בגדיך לא בלו<br>  <b>מֵעָלֶיךָ, וְרַגְלְךָ לֹא בָצֵקָה זֶה אַרְבָּעִים שָׁנָה.</b> למרות ההליכה הממושכת סופקו לכם כל צורכיכם.
(ה) <b>וְיָדַעְתָּ עִם לְבָבֶךָ,</b> כאשר תתן דעתך לכך תבין <br>  <b>כִּי כַּאֲשֶׁר</b>, כמו ש<br>  <b>יְיַסֵּר אִישׁ אֶת בְּנוֹ</b> מתוך דאגה ואהבה<br>  <b>ה' אֱלֹהֶיךָ מְיַסְּרֶךָּ.</b> הבן יודע שעונשו בא לו מתוך ההשגחה והאכפתיות של אביו, ושגם אם אביו מייסרו, הוא לא יחדל מן הדאגה לצרכיו. באותו אופן אתם ראיתם שבצד כל ייסוריכם, לא פסק המן לרדת אפילו יום אחד.
(ו) <b>וְשָׁמַרְתָּ אֶת מִצְוֹת ה' אֱלֹהֶיךָ, לָלֶכֶת בִּדְרָכָיו וּלְיִרְאָה אֹתוֹ.</b> הקשר עמו אינו מושתת רק על אהבה ורצון, אלא יש בו מחויבות לחוק ולמשפט המושתתת על יראה.
(ז) <b>כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה, אֶרֶץ נַחֲלֵי מָיִם, עֲיָנֹת</b>, מעיינות <br>  <b>וּתְהֹמֹת</b>ש<br>  <b>יֹצְאִים</b>, נגלים <br>  <b>בַּבִּקְעָה וּבָהָר.</b> ריבוי מקורות המים בארץ המובטחת אינו מנוגד רק לצחיחות המדבר, אלא גם לארץ מצרים, שכן מצרים אמנם משופעת במים, אך כל מימיה באים ממקור אחד – מן הנילוס, ואילו בארצכם נחלים ונהרות קטנים וגדולים ומעיינות רבים מאוד.
(ח) <b>אֶרֶץ</b> המשתבחת במיני המזון הגדלים בה: <br>  <b>חִטָּה וּשְׂעֹרָה וְגֶפֶן וּתְאֵנָה וְרִמּוֹן; אֶרֶץ זֵית שֶׁמֶן</b>, זיתים שמפיקים מהם שמן, <br>  <b>וּדְבָשׁ</b> תמרים;
(ט) <b>אֶרֶץ אֲשֶׁר לֹא בְמִסְכֵּנֻת</b>, בעוני ובדלות<br>  <b>תֹּאכַל בָּהּ לֶחֶם,</b> אלא נותנת פֵּרותיה בשפע. <br>  <b>לֹא תֶחְסַר כֹּל בָּהּ; אֶרֶץ אֲשֶׁר אֲבָנֶיהָ בַרְזֶל וּמֵהֲרָרֶיהָ תַּחְצֹב נְחֹשֶׁת.</b> יש בה גם מרבצים של מיני מתכות.
(י) <b>וְאָכַלְתָּ וְשָׂבָעְתָּ, וּבֵרַכְתָּ אֶת ה' אֱלֹהֶיךָ עַל הָאָרֶץ הַטֹּבָה אֲשֶׁר נָתַן לָךְ.</b>
(יא) <b>הִשָּׁמֶר לְךָ פֶּן תִּשְׁכַּח אֶת ה' אֱלֹהֶיךָ, לְבִלְתִּי שְׁמֹר מִצְוֹתָיו וּמִשְׁפָּטָיו וְחֻקֹּתָיו אֲשֶׁר אָנֹכִי מְצַוְּךָ הַיּוֹם.</b>
(יב) <b>פֶּן תֹּאכַל וְשָׂבָעְתָּ,</b> שהרי הובטח לך שפע כלכלי, <br>  <b>וּבָתִּים טֹבִים תִּבְנֶה וְיָשָׁבְתָּ</b> בהם. עכשיו אתם נוודים היושבים לכל היותר בסוכות, אבל לאחר זמן תבנו בתים וחייכם יהפכו נוחים יותר ויותר,
(יג) <b>וּבְקָרְךָ וְצֹאנְךָ יִרְבְּיֻן,</b><br>  <b>וְכֶסֶף וְזָהָב יִרְבֶּה לָּךְ, וְכֹל אֲשֶׁר לְךָ יִרְבֶּה</b> כתוצאה מן ההתיישבות בארץ.
(יד) <b>וְרָם לְבָבֶךָ,</b> תתגאה,<br>  <b>וְשָׁכַחְתָּ אֶת ה' אֱלֹהֶיךָ הַמּוֹצִיאֲךָ מֵאֶרֶץ מִצְרַיִם מִבֵּית עֲבָדִים.</b> באופן טבעי, אחרי שתתרגלו אל החיים הנוחים בארץ תחוו אותם כמובנים מאליהם, ותשכחו שיש להודות עליהם לה',
(טו) <b>הַמּוֹלִיכֲךָ בַּמִּדְבָּר הַגָּדֹל וְהַנּוֹרָא,</b> מקום שיש בו <br>  <b>נָחָשׁ</b> מסוג <br>  <b>שָׂרָף</b>, שארסו צורב כאש, <br>  <b>וְעַקְרָב וְצִמָּאוֹן אֲשֶׁר אֵין מָיִם, הַמּוֹצִיא לְךָ מַיִם</b> אפילו <br>  <b>מִצּוּר הַחַלָּמִישׁ,</b> מהסלע החזק.<br>  עליכם להזכיר לעצמכם ולבניכם את הטובות שה' גמל אתכם.
(טז) <b>הַמַּאֲכִלְךָ מָן בַּמִּדְבָּר, אֲשֶׁר לֹא יָדְעוּן אֲבֹתֶיךָ, לְמַעַן עַנֹּתְךָ</b>, העינוי שבמן קשור בחריגותו של לחם שמים זה. אף שאפשר היה להיזון ממנו, היה זה תמיד אוכל ממין אחד, לא היו יכולים לשמרו כמבטח ליום מחר, ואף לא הייתה באכילתו תחושת מלאות ממשית.<br>  <br>  <b>וּלְמַעַן נַסֹּתֶךָ לְהֵיטִבְךָ בְּאַחֲרִיתֶךָ,</b> כדי שתלמדו באמצעות תלות זו מהו מקור הברכה האמתי.
(יז) <b>וְאָמַרְתָּ</b>, אתה עלול לומר<br>  <b>בִּלְבָבֶךָ:</b><br>  <b>"כֹּחִי וְעֹצֶם</b>, תוקף <br>  <b>יָדִי עָשָׂה לִי אֶת הַחַיִל</b>, ההצלחה והרכוש<br>  <br>  <b>הַזֶּה".</b>
(יח) <b>וְזָכַרְתָּ אֶת ה' אֱלֹהֶיךָ, כִּי הוּא הַנֹּתֵן לְךָ כֹּחַ לַעֲשׂוֹת חָיִל, לְמַעַן הָקִים אֶת בְּרִיתוֹ אֲשֶׁר נִשְׁבַּע לַאֲבֹתֶיךָ, כַּיּוֹם הַזֶּה,</b> כפי שאתה זוכר עכשיו.
(יט) <b>וְהָיָה אִם שָׁכֹחַ תִּשְׁכַּח אֶת ה' אֱלֹהֶיךָ, וְהָלַכְתָּ אַחֲרֵי אֱלֹהִים אֲחֵרִים וַעֲבַדְתָּם וְהִשְׁתַּחֲוִיתָ לָהֶם,הַעִדֹתִי בָכֶם הַיּוֹם כִּי אָבֹד תֹּאבֵדוּן</b> מן הארץ.
(כ) <b>כַּגּוֹיִם אֲשֶׁר ה' מַאֲבִיד מִפְּנֵיכֶם, כֵּן תֹּאבֵדוּן, עֵקֶב</b>, אם<br>  <b>לֹא תִשְׁמְעוּן בְּקוֹל ה' אֱלֹהֵיכֶם.</b>
<h2>פרק ט</h2>
(א) <b>שְׁמַע, יִשְׂרָאֵל!</b>   <b>אַתָּה עֹבֵר הַיּוֹם</b>, בזמן הקרוב   <b>אֶת הַיַּרְדֵּן לָבֹא לָרֶשֶׁת גּוֹיִם גְּדֹלִים וַעֲצֻמִים מִמֶּךָּ, עָרִים גְּדֹלֹת וּבְצֻרֹת בַּשָּׁמָיִם,</b> וחזקות מאוד, לשון גוזמא,
(ב) ובהן חי    <b>עַם גָּדוֹל וָרָם בְּנֵי עֲנָקִים, אֲשֶׁר אַתָּה יָדַעְתָּ וְאַתָּה שָׁמַעְתָּ</b> מרחוק –    <b>מִי יִתְיַצֵּב לִפְנֵי בְּנֵי עֲנָק?!</b> מי יכול להם?!
(ג) עם כל זה –    <b>וְיָדַעְתָּ הַיּוֹם כִּי ה' אֱלֹהֶיךָ הוּא הָעֹבֵר לְפָנֶיךָ</b>–   <b>אֵשׁ אֹכְלָה. הוּא יַשְׁמִידֵם וְהוּא יַכְנִיעֵם לְפָנֶיךָ, וְהוֹרַשְׁתָּם וְהַאֲבַדְתָּם מַהֵר, כַּאֲשֶׁר דִּבֶּר ה' לָךְ.</b> למרות האתגרים הקשים, תנצחו בעזרתו.
(ד) <b>אַל תֹּאמַר בִּלְבָבְךָ</b>–   <b>בַּהֲדֹף ה' אֱלֹהֶיךָ אֹתָם מִלְּפָנֶיךָ, לֵאמֹר: "בְּצִדְקָתִי הֱבִיאַנִי ה' לָרֶשֶׁת אֶת הָאָרֶץ הַזֹּאת". וּ</b> באמת,    <b>בְרִשְׁעַת הַגּוֹיִם הָאֵלֶּה ה' מוֹרִישָׁם מִפָּנֶיךָ.</b> אשמתם גרמה לכך יותר מאשר מעשיכם הטובים.
(ה) <b>לֹא בְצִדְקָתְךָ וּבְיֹשֶׁר לְבָבְךָ אַתָּה בָא לָרֶשֶׁת אֶת אַרְצָם, כִּי</b> אם    <b>בְּרִשְׁעַת הַגּוֹיִם הָאֵלֶּה ה' אֱלֹהֶיךָ מוֹרִישָׁם מִפָּנֶיךָ.</b> מצד אחד, ראוי שהגויים יסולקו מן הארץ מחמת רשעתם;    <b>וּ</b> מצד שני, הדבר נעשה    <b>לְמַעַן הָקִים אֶת הַדָּבָר אֲשֶׁר נִשְׁבַּע ה' לַאֲבֹתֶיךָ</b>–   <b>לְאַבְרָהָם, לְיִצְחָק וּלְיַעֲקֹב.</b>
(ו) <b>וְיָדַעְתָּ כִּי לֹא בְצִדְקָתְךָ ה' אֱלֹהֶיךָ נֹתֵן לְךָ אֶת הָאָרֶץ הַטּוֹבָה הַזֹּאת לְרִשְׁתָּהּ, כִּי עַם קְשֵׁה עֹרֶף</b>, סרבן   <b>אָתָּה.</b>
(ז) <b>זְכֹר, אַל תִּשְׁכַּח, אֵת אֲשֶׁר הִקְצַפְתָּ</b>, הכעסת   <b>אֶת ה' אֱלֹהֶיךָ בַּמִּדְבָּר. לְמִן הַיּוֹם אֲשֶׁר יָצָאתָ מֵאֶרֶץ מִצְרַיִם עַד בֹּאֲכֶם עַד הַמָּקוֹם הַזֶּה</b>–    <b>מַמְרִים</b>, סרבנים   <b>הֱיִיתֶם עִם</b>, כלפי    <b>ה'.</b>
(ח) <b>וּבְחֹרֵב</b>, סיני    <b>הִקְצַפְתֶּם</b>, הרגזתם   <b>אֶת ה', וַיִּתְאַנַּף ה' בָּכֶם,</b> והוא אכן כעס עליכם    <b>לְהַשְׁמִיד אֶתְכֶם.</b>
(ט) <b>בַּעֲלֹתִי הָהָרָה</b>, אל ההר   <b>לָקַחַת לוּחֹת הָאֲבָנִים</b>–   <b>לוּחֹת הַבְּרִית אֲשֶׁר כָּרַת ה' עִמָּכֶם, וָאֵשֵׁב בָּהָר אַרְבָּעִים יוֹם וְאַרְבָּעִים לַיְלָה,</b> וכל אותו זמן   <b>לֶחֶם לֹא אָכַלְתִּי וּמַיִם לֹא שָׁתִיתִי,</b> שהרי הייתי שרוי בהוויה אחרת.
(י) <b>וַיִּתֵּן ה' אֵלַי אֶת שְׁנֵי לוּחֹת הָאֲבָנִים</b> שהיו    <b>כְּתֻבִים בְּאֶצְבַּע אֱלֹהִים, וַעֲלֵיהֶם כְּכָל הַדְּבָרִים אֲשֶׁר דִּבֶּר ה' עִמָּכֶם בָּהָר מִתּוֹךְ הָאֵשׁ בְּיוֹם הַקָּהָל,</b> יום נתינת התורה.
(יא) <b>וַיְהִי מִקֵּץ אַרְבָּעִים יוֹם וְאַרְבָּעִים לָיְלָה, נָתַן ה' אֵלַי אֶת שְׁנֵי לֻחֹת הָאֲבָנִים, לֻחוֹת הַבְּרִית.</b>
(יב) <b>וַיֹּאמֶר ה' אֵלַי: קוּם רֵד מַהֵר מִזֶּה, כִּי שִׁחֵת עַמְּךָ אֲשֶׁר הוֹצֵאתָ מִמִּצְרָיִם, סָרוּ מַהֵר מִן הַדֶּרֶךְ אֲשֶׁר צִוִּיתִם</b>, ציוויתי אותם ו   <b>עָשׂוּ לָהֶם מַסֵּכָה,</b> פסל יצוק.
(יג) <b>וַיֹּאמֶר ה' אֵלַי לֵאמֹר: רָאִיתִי אֶת הָעָם הַזֶּה, וְהִנֵּה עַם קְשֵׁה עֹרֶף</b>, סרבן, אינו מקבל מרות   <b>הוּא.</b>
(יד) <b>הֶרֶף</b>   <b>מִמֶּנִּי,</b> הנח לי,   <b>וְאַשְׁמִידֵם, וְאֶמְחֶה אֶת שְׁמָם מִתַּחַת הַשָּׁמָיִם, וְאֶעֱשֶׂה אוֹתְךָ לְגוֹי עָצוּם וָרָב מִמֶּנּוּ.</b> משה לא הזכיר כאן את תגובתו לכך.
(טו) <b>וָאֵפֶן וָאֵרֵד מִן הָהָר</b>–   <b>וְהָהָר</b> עדיין    <b>בֹּעֵר בָּאֵשׁ, וּשְׁנֵי לוּחֹת הַבְּרִית עַל שְׁתֵּי יָדָי.</b>
(טז) <b>וָאֵרֶא, וְהִנֵּה חֲטָאתֶם לַה' אֱלֹהֵיכֶם</b>–   <b>עֲשִׂיתֶם לָכֶם עֵגֶל מַסֵּכָה, סַרְתֶּם מַהֵר מִן הַדֶּרֶךְ אֲשֶׁר צִוָּה ה' אֶתְכֶם.</b> הלוא שמעתם את האיסור לעבוד עבודה זרה, ובכל זאת עברתם עברה זו, ולא זו בלבד אלא עשיתם זאת בהר סיני, כשההר עדיין בוער באש.
(יז) <b>וָאֶתְפֹּשׂ בִּשְׁנֵי הַלֻּחֹת</b> שהיו מכתב שה' כתבו באצבעו,   <b>וָאַשְׁלִכֵם מֵעַל שְׁתֵּי יָדָי, וָאֲשַׁבְּרֵם לְעֵינֵיכֶם</b> כדי להמחיש את ביטולה של הברית – לוחות אלו כבר אינם ראויים להינתן לישראל.
(יח) ולאחר מכן,    <b>וָאֶתְנַפַּל לִפְנֵי ה' כָּרִאשֹׁנָה,</b> שוב   <b>אַרְבָּעִים יוֹם וְאַרְבָּעִים לַיְלָה</b>–   <b>לֶחֶם לֹא אָכַלְתִּי וּמַיִם לֹא שָׁתִיתִי, עַל כָּל חַטַּאתְכֶם אֲשֶׁר חֲטָאתֶם, לַעֲשׂוֹת הָרַע בְּעֵינֵי ה' לְהַכְעִיסוֹ.</b>
(יט) <b>כִּי יָגֹרְתִּי</b>, פחדתי   <b>מִפְּנֵי הָאַף וְהַחֵמָה</b>, הכעס   <b>אֲשֶׁר קָצַף ה' עֲלֵיכֶם לְהַשְׁמִיד אֶתְכֶם. וַיִּשְׁמַע ה' אֵלַי גַּם בַּפַּעַם הַהִיא.</b>
(כ) <b>וּבְאַהֲרֹן הִתְאַנַּף ה' מְאֹד לְהַשְׁמִידוֹ,</b> שהרי הוא היה האיש שיצר את העגל בפועל.    <b>וָאֶתְפַּלֵּל גַּם בְּעַד אַהֲרֹן בָּעֵת הַהִיא,</b> כדי שה' יחוס עליו.
(כא) <b>וְאֶת חַטַּאתְכֶם אֲשֶׁר עֲשִׂיתֶם</b>–   <b>אֶת הָעֵגֶל, לָקַחְתִּי וָאֶשְׂרֹף אֹתוֹ בָּאֵשׁ, וָאֶכֹּת</b>, כתתִּי, ניתצתי    <b>אֹתוֹ טָחוֹן הֵיטֵב, עַד אֲשֶׁר דַּק לְעָפָר. וָאַשְׁלִךְ אֶת עֲפָרוֹ אֶל הַנַּחַל הַיֹּרֵד מִן הָהָר,</b> על מנת שייסחף עם המים ולא יישאר ממנו זכר.
(כב) <b>ו</b> אולם גם   <b>בְתַבְעֵרָה ו</b>גם   <b>בְמַסָּה וּבְקִבְרֹת הַתַּאֲוָה מַקְצִפִים הֱיִיתֶם אֶת ה'.</b>   ומכאן לחטא הגדול הנוסף של ישראל – חטא המרגלים:
(כג) <b>וּבִשְׁלֹחַ ה' אֶתְכֶם מִקָּדֵשׁ בַּרְנֵעַ, לֵאמֹר: עֲלוּ וּרְשׁוּ אֶת הָאָרֶץ אֲשֶׁר נָתַתִּי לָכֶם.</b> באותו זמן הייתם כבר מוכנים לכך, אבל –    <b>וַתַּמְרוּ אֶת פִּי ה' אֱלֹהֵיכֶם, וְלֹא הֶאֱמַנְתֶּם לוֹ וְלֹא שְׁמַעְתֶּם בְּקֹלוֹ</b> להיכנס לארץ.
(כד) ובאופן כללי,   <b>מַמְרִים</b>, סרבנים   <b>הֱיִיתֶם עִם</b>, כלפי   <b>ה' מִיּוֹם דַּעְתִּי</b>, שהכרתי   <b>אֶתְכֶם.</b>
(כה) <b>וָאֶתְנַפַּל לִפְנֵי ה' אֵת אַרְבָּעִים הַיּוֹם וְאֶת אַרְבָּעִים הַלַּיְלָה אֲשֶׁר</b> הזכרתי      ש   <b>הִתְנַפָּלְתִּי</b> בהם,   <b>כִּי אָמַר ה' לְהַשְׁמִיד אֶתְכֶם.</b>
(כו) <b>וָאֶתְפַּלֵּל אֶל ה' וָאֹמַר: אֲדֹנָי אֱלֹהִים! אַל תַּשְׁחֵת עַמְּךָ וְנַחֲלָתְךָ,</b> חלקך,   <b>אֲשֶׁר פָּדִיתָ</b>, הצלת   <b>בְּגָדְלֶךָ, אֲשֶׁר הוֹצֵאתָ מִמִּצְרַיִם בְּיָד חֲזָקָה</b>.
(כז) <b>זְכֹר לַעֲבָדֶיךָ</b>–   <b>לְאַבְרָהָם, לְיִצְחָק וּלְיַעֲקֹב, אַל תֵּפֶן</b>, תפנה    <b>אֶל קְשִׁי הָעָם הַזֶּה וְאֶל רִשְׁעוֹ וְאֶל חַטָּאתוֹ.</b>
(כח) וטעם נוסף:    <b>פֶּן יֹאמְרוּ</b> אנשי    <b>הָאָרֶץ אֲשֶׁר הוֹצֵאתָנוּ מִשָּׁם: "מִבְּלִי יְכֹלֶת ה' לַהֲבִיאָם אֶל הָאָרֶץ אֲשֶׁר דִּבֶּר לָהֶם, וּמִשִּׂנְאָתוֹ אוֹתָם</b>–   <b>הוֹצִיאָם לַהֲמִתָם בַּמִּדְבָּר".</b> הם עלולים לחשוב שה' לא יכול לגרום לישראל לכבוש את הארץ, והוא שלחם במדבר רק משום שכך חשב להיפטר מהם.
(כט) <b>וְהֵם עַמְּךָ וְנַחֲלָתֶךָ, אֲשֶׁר הוֹצֵאתָ בְּכֹחֲךָ הַגָּדֹל וּבִזְרֹעֲךָ הַנְּטוּיָה,</b> ועל כן אנא חוס עליהם.
<h2>פרק י</h2>
(א) <b>בָּעֵת הַהִיא אָמַר ה' אֵלַי: פְּסָל לְךָ שְׁנֵי לוּחֹת אֲבָנִים כָּרִאשֹׁנִים,</b> שיהיו דומים ללוחות הראשונים. <br>  <b>וַעֲלֵה אֵלַי הָהָרָה,</b> ומלבד זאת – <br>  <b>וְעָשִׂיתָ לְּךָ אֲרוֹן עֵץ</b> להניח בו את הלוחות.
(ב) <b>וְאֶכְתֹּב עַל הַלֻּחֹת אֶת הַדְּבָרִים אֲשֶׁר הָיוּ עַל הַלֻּחֹת הָרִאשֹׁנִים אֲשֶׁר שִׁבַּרְתָּ.</b> בפעם הראשונה הן הלוחות עצמם והן הכתב שעל גביהם היו מעשה אלוקים, ואילו בלוחות השניים הלוחות נעשו בידי אדם, ואלוקים כתב עליהם אותם תכנים שנכתבו בלוחות הראשונים. <br>  <b>וְשַׂמְתָּם בָּאָרוֹן.</b>
(ג) <b>וָאַעַשׂ אֲרוֹן עֲצֵי שִׁטִּים. וָאֶפְסֹל שְׁנֵי לֻחֹת אֲבָנִים כָּרִאשֹׁנִים, וָאַעַל</b>, עליתי שוב<br>  <b>הָהָרָה</b> להר סיני, <br>  <b>וּשְׁנֵי הַלֻּחֹת בְּיָדִי.</b>
(ד) <b>וַיִּכְתֹּב</b> ה' <br>  <b>עַל הַלֻּחֹת כַּמִּכְתָּב הָרִאשׁוֹן</b>, ככתיבה הראשונה<br>  <b>אֵת עֲשֶׂרֶת הַדְּבָרִים אֲשֶׁר דִּבֶּר ה' אֲלֵיכֶם בָּהָר מִתּוֹךְ הָאֵשׁ בְּיוֹם הַקָּהָל,</b> ביום ההתגלות בהר סיני. <br>  <b>וַיִּתְּנֵם ה' אֵלָי.</b>
(ה) <b>וָאֵפֶן וָאֵרֵד מִן הָהָר. וָאָשִׂם אֶת הַלֻּחֹת בָּאָרוֹן אֲשֶׁר עָשִׂיתִי, וַיִּהְיוּ שָׁם, כַּאֲשֶׁר צִוַּנִי ה'.</b>
(ו) <b>וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן</b>ל<br>  <b>מוֹסֵרָה, שָׁם מֵת אַהֲרֹן וַיִּקָּבֵר שָׁם</b>–<br>  <b>וַיְכַהֵן אֶלְעָזָר בְּנוֹ תַּחְתָּיו.</b>
(ז) <b>מִשָּׁם נָסְעוּ הַגֻּדְגֹּדָה, וּמִן הַגֻּדְגֹּדָה</b>–<br>  <b>יָטְבָתָה, אֶרֶץ נַחֲלֵי מָיִם.</b> אולי משום שפע מימיה וטוּבהּ נקראה בשמה.
(ח) <b>בָּעֵת הַהִיא</b>– לאחר מתן הלוחות השניים<br>  <b>הִבְדִּיל ה' אֶת שֵׁבֶט הַלֵּוִי לָשֵׂאת אֶת אֲרוֹן בְּרִית ה', לַעֲמֹד לִפְנֵי ה' לְשָׁרְתוֹ וּלְבָרֵךְ בִּשְׁמוֹ, עַד הַיּוֹם הַזֶּה.</b>
(ט) <b>עַל כֵּן לֹא הָיָה לְלֵוִי חֵלֶק וְנַחֲלָה עִם אֶחָיו, ה' הוּא נַחֲלָתוֹ.</b> הלויים המופקדים על עבודת ה' ייחשבו כיחידה חברתית עצמאית משום שלא חטאו בעגל.
(י) <b>וְאָנֹכִי עָמַדְתִּי</b> בתפילה<br>  <b>בָהָר כַּיָּמִים הָרִאשֹׁנִים</b> שבהם קיבלתי את התורה<br>  –<br>  <br>  <b>אַרְבָּעִים יוֹם וְאַרְבָּעִים לָיְלָה,</b> כדי שה' ימחל על חטאם של ישראל.<br>  <b>וַיִּשְׁמַע ה' אֵלַי גַּם בַּפַּעַם הַהִיא, לֹא אָבָה</b>, רצה<br>  <b>ה'</b>ל<br>  <b>הַשְׁחִיתֶךָ,</b> וחס עליך.
(יא) <b>וַיֹּאמֶר ה' אֵלַי: קוּם לֵךְ לְמַסַּע לִפְנֵי הָעָם, וְיָבֹאוּ וְיִירְשׁוּ אֶת הָאָרֶץ אֲשֶׁר נִשְׁבַּעְתִּי לַאֲבֹתָם לָתֵת לָהֶם.</b> היא נקבעה להיאמר כפרשה השנייה של קריאת שמע, ולהיכתב על מזוזות הבית ובתוך התפילין.
(יב) <b>וְעַתָּה יִשְׂרָאֵל,</b> לאחר שסוכם חלק גדול מאירועי העבר, <br>  <b>מָה ה' אֱלֹהֶיךָ שֹׁאֵל</b>, מבקש<br>  <b>מֵעִמָּךְ</b>–<br>  <b>כִּי אִם לְיִרְאָה אֶת ה' אֱלֹהֶיךָ, לָלֶכֶת בְּכָל דְּרָכָיו וּלְאַהֲבָה אֹתוֹ וְלַעֲבֹד אֶת ה' אֱלֹהֶיךָ בְּכָל לְבָבְךָ וּבְכָל נַפְשֶׁךָ;</b>
(יג) <b>לִשְׁמֹר אֶת מִצְוֹת ה' וְאֶת חֻקֹּתָיו אֲשֶׁר אָנֹכִי מְצַוְּךָ הַיּוֹם,</b><br>  <b>לְטוֹב לָךְ,</b> ולא למענו.
(יד) <b>הֵן לַה' אֱלֹהֶיךָ הַשָּׁמַיִם</b>,<br>  שאינם קצה המציאות<br>  –<br>  <b>וּשְׁמֵי</b> הם של<br>  <b>הַשָּׁמָיִם, הָאָרֶץ וְכָל אֲשֶׁר בָּהּ.</b> מכיוון שהכול שייך לו, אין הוא זקוק לקיום מצוותיך, והמצוות הן לטובתך בלבד.
(טו) את קיום מצוותיו הוא בחר להטיל עליך משום ש<br>  <b>רַק בַּאֲבֹתֶיךָ חָשַׁק ה' לְאַהֲבָה אוֹתָם, וַיִּבְחַר בְּזַרְעָם אַחֲרֵיהֶם</b>–<br>  <b>בָּכֶם</b>–<br>  <b>מִכָּל הָעַמִּים כַּיּוֹם הַזֶּה.</b>
(טז) לפיכך – <br>  <b>וּמַלְתֶּם</b>, הָסירו<br>  <b>אֵת עָרְלַת</b>, הכיסוי האוטם את<br>  <b>לְבַבְכֶם,</b> עליכם להשיב לעצמכם את רגישותכם כדי שתעמדו בלב שלם מול ה'.<br>  <br>  <b>וְעָרְפְּכֶם לֹא תַקְשׁוּ עוֹד.</b> חדלו מעיקשותכם.
(יז) <b>כִּי ה' אֱלֹהֵיכֶם הוּא אֱלֹהֵי הָאֱלֹהִים וַאֲדֹנֵי הָאֲדֹנִים, הָאֵל הַגָּדֹל, הַגִּבֹּר וְהַנּוֹרָא, אֲשֶׁר לֹא יִשָּׂא פָנִים</b>, לא יעדיף אדם בשל מעמדו והשגיו<br>  <b>וְלֹא יִקַּח שֹׁחַד.</b> אנשים חושבים שהם יכולים לשחדו בעשיית מעשים טובים או בהזכרת שמו, אך הוא אינו נזקק לאדם שיפאר אותו או שיקיים את חוקיו.
(יח) הרי הוא עצמו אינו מעדיף את המכובדים, אלא <br>  <b>עֹשֶׂה מִשְׁפַּט יָתוֹם וְאַלְמָנָה</b>, <br>  <b>וְאֹהֵב גֵּר, לָתֶת לוֹ לֶחֶם</b>, מזון<br>  <b>וְשִׂמְלָה,</b> ובגד. הוא דואג לנמוכים ולשפלים.<br>  דווקא בשל גדולתו הוא יכול לרדת למטה מטה. על כן, אם תבנו מקדשים מפוארים יותר, או תעטרו אותם בקישוטים מוזהבים יותר, אינכם נעשים רצויים וטובים בעיניו בכך.
(יט) <b>וַאֲהַבְתֶּם</b> גם אתם <br>  <b>אֶת הַגֵּר.</b> לִמדו זאת ממידותיו של ה'. יתר על כן, <br>  <b>כִּי</b> גם אתם עצמכם <br>  <b>גֵרִים הֱיִיתֶם בְּאֶרֶץ מִצְרָיִם,</b> ועליכם לזכור כיצד חש הגולה הזר והמשועבד.
(כ) כללו של דבר, <br>  <b>אֶת ה' אֱלֹהֶיךָ תִּירָא, אֹתוֹ תַעֲבֹד וּבוֹ תִדְבָּק וּבִשְׁמוֹ תִּשָּׁבֵעַ,</b> אם אתה נשבע – צריך אתה להישבע בשמו.
(כא) <b>הוּא תְהִלָּתְךָ וְהוּא אֱלֹהֶיךָ,</b> ואין דבר זולתו, <br>  <b>אֲשֶׁר עָשָׂה אִתְּךָ אֶת הַגְּדֹלֹת וְאֶת הַנּוֹרָאֹת הָאֵלֶּה אֲשֶׁר רָאוּ עֵינֶיךָ.</b>
(כב) <b>בְּשִׁבְעִים נֶפֶשׁ יָרְדוּ אֲבֹתֶיךָ מִצְרָיְמָה, וְעַתָּה שָׂמְךָ ה' אֱלֹהֶיךָ כְּכוֹכְבֵי הַשָּׁמַיִם לָרֹב.</b> ריבויכם העצום מבטא את השגחתו המיוחדת עליכם ואת אהבתו כלפיכם.
<h2>פרק יא</h2>
(א) <b>וְאָהַבְתָּ אֵת ה' אֱלֹהֶיךָ, וְשָׁמַרְתָּ מִשְׁמַרְתּוֹ</b>, שמוֹר לו אמונים, והתייצב למלא את פקודתו, <br>  <b>וְ</b> נוסף על כך – שמור את <br>  <b>חֻקֹּתָיו וּמִשְׁפָּטָיו וּמִצְוֹתָיו כָּל הַיָּמִים.</b>
(ב) <b>וִידַעְתֶּם הַיּוֹם, כִּי לֹא אֶת</b>, עם<br>  <b>בְּנֵיכֶם</b> אני מדבר – בניכם <br>  <b>אֲשֶׁר לֹא יָדְעוּ וַאֲשֶׁר לֹא רָאוּ אֶת מוּסַר</b>, תוכחת<br>  <b>ה' אֱלֹהֵיכֶם, אֶת גָּדְלוֹ, אֶת יָדוֹ הַחֲזָקָה וּזְרֹעוֹ הַנְּטוּיָה</b>
(ג) <b>וְאֶת אֹתֹתָיו וְאֶת מַעֲשָׂיואֲשֶׁר עָשָׂה בְּתוֹךְ מִצְרָיִם לְפַרְעֹה מֶלֶךְ מִצְרַיִם וּלְכָל אַרְצוֹ;</b>
(ד) <b>וַאֲשֶׁר עָשָׂה לְחֵיל מִצְרַיִם, לְסוּסָיו וּלְרִכְבּוֹ</b>–<br>  <b>אֲשֶׁר הֵצִיף אֶת מֵי יַם סוּף עַל פְּנֵיהֶם בְּרָדְפָם אַחֲרֵיכֶם, וַיְאַבְּדֵם ה' עַד הַיּוֹם הַזֶּה;</b>
(ה) <b>וַאֲשֶׁר עָשָׂה לָכֶם בַּמִּדְבָּר עַד בֹּאֲכֶם עַד הַמָּקוֹם הַזֶּה;</b>
(ו) <b>וַאֲשֶׁר עָשָׂה לְדָתָן וְלַאֲבִירָם בְּנֵי אֱלִיאָב בֶּן רְאוּבֵן, אֲשֶׁר פָּצְתָה הָאָרֶץ אֶת פִּיהָ וַתִּבְלָעֵם וְאֶת בָּתֵּיהֶם וְאֶת אָהֳלֵיהֶם וְאֵת כָּל הַיְקוּם אֲשֶׁר בְּרַגְלֵיהֶם</b>, הרכוש שעליו הם התבססו<br>  <br>  <b>בְּקֶרֶב כָּל יִשְׂרָאֵל.</b>
(ז) <b>כִּי עֵינֵיכֶם</b> שלכם הן <br>  <b>הָרֹאֹת אֶת כָּל מַעֲשֵׂה ה' הַגָּדֹל אֲשֶׁר עָשָׂה.</b>
(ח) לכן – <br>  <b>וּשְׁמַרְתֶּם אֶת כָּל הַמִּצְוָה אֲשֶׁר אָנֹכִי מְצַוְּךָ הַיּוֹם, לְמַעַן תֶּחֶזְקוּ וּבָאתֶם וִירִשְׁתֶּם אֶת הָאָרֶץ אֲשֶׁר אַתֶּם עֹבְרִים שָׁמָּה לְרִשְׁתָּהּ.</b>
(ט) <b>ו</b> יתרה מזו – <br>  <b>לְמַעַן תַּאֲרִיכוּ יָמִים עַל הָאֲדָמָה אֲשֶׁר נִשְׁבַּע ה' לַאֲבֹתֵיכֶם לָתֵת לָהֶם וּלְזַרְעָם,</b> שהיא <br>  <b>אֶרֶץ זָבַת חָלָב וּדְבָשׁ.</b>
(י) <b>כִּי הָאָרֶץ אֲשֶׁר אַתָּה בָא שָׁמָּה לְרִשְׁתָּהּ</b>–<br>  <b>לֹא כְאֶרֶץ מִצְרַיִם הִוא אֲשֶׁר יְצָאתֶם מִשָּׁם, אֲשֶׁר תִּזְרַע אֶת זַרְעֲךָ וְהִשְׁקִיתָ בְרַגְלְךָ כְּגַן הַיָּרָק.</b> הודות לנילוס המים מצויים במצרים תמיד. הם מובלים בתעלות, ומהן הם נישאים בדליים אל השדות והגנים.
(יא) <b>וְ</b> אילו <br>  <b>הָאָרֶץ אֲשֶׁר אַתֶּם עֹבְרִים שָׁמָּה לְרִשְׁתָּהּ</b>–<br>  <b>אֶרֶץ הָרִים וּבְקָעֹת. לִמְטַר הַשָּׁמַיִם תִּשְׁתֶּה</b>, היא שותה<br>  <b>מָּיִם;</b>
(יב) <b>אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ,</b> משגיח עליה.<br>  <b>תָּמִיד עֵינֵי ה' אֱלֹהֶיךָ בָּהּ</b>–<br>  <b>מֵרֵשִׁית</b>, מראשית <br>  <b>הַשָּׁנָה וְעַד אַחֲרִית שָׁנָה.</b> שלא כארץ מצרים שבה אספקת המים סדירה באופן טבעי, בכנען לא תוכל להיות בטוח שיהיו די מים לצרכיך. שם באופן מובהק יותר תימצא תמיד תחת עינה של ההשגחה העליונה.
(יג) <b>וְהָיָה אִם שָׁמֹעַ תִּשְׁמְעוּ אֶל מִצְוֹתַי אֲשֶׁר אָנֹכִי מְצַוֶּה אֶתְכֶם הַיּוֹם, לְאַהֲבָה אֶת ה' אֱלֹהֵיכֶם וּלְעָבְדוֹ בְּכָל לְבַבְכֶם וּבְכָל נַפְשְׁכֶם.</b>
(יד) <b>וְנָתַתִּי מְטַר אַרְצְכֶם בְּעִתּוֹ,</b> בזמנו –<br>  <b>יוֹרֶה</b>, הגשם הראשון, <br>  <b>וּמַלְקוֹשׁ</b>, הגשם האחרון. <br>  <b>וְאָסַפְתָּ דְגָנֶךָ</b>, תבואתך <br>  <b>וְתִירֹשְׁךָ</b>, יינך<br>  <b>וְיִצְהָרֶךָ,</b> שמנך, כלומר עיקרי היבול.
(טו) <b>וְנָתַתִּי עֵשֶׂב בְּשָׂדְךָ לִבְהֶמְתֶּךָ,</b> הגשמים ישקו את שדותיך הזרועים, את מטעיך וגם את האזורים המיועדים למרעה.<br>  <b>וְאָכַלְתָּ וְשָׂבָעְתָּ.</b>
(טז) <b>הִשָּׁמְרוּ לָכֶם פֶּן יִפְתֶּה לְבַבְכֶם, וְסַרְתֶּם וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם.</b>
(יז) <b>וְחָרָה אַף ה' בָּכֶם,</b> ה' יכעס עליכם,<br>  <b>וְעָצַר אֶת הַשָּׁמַיִם וְלֹא יִהְיֶה מָטָר. וְ</b> כיוון שבארץ שבה תחיו התלות בשמים והצורך בגשם תמידיים –<br>  <b>הָאֲדָמָה לֹא תִתֵּן אֶת יְבוּלָהּ,</b> ובעקבות הרעב – <br>  <b>וַאֲבַדְתֶּם מְהֵרָה מֵעַל הָאָרֶץ הַטֹּבָה אֲשֶׁר ה' נֹתֵן לָכֶם.</b>
(יח) <b>וְשַׂמְתֶּם אֶת דְּבָרַי אֵלֶּה עַל לְבַבְכֶם וְעַל נַפְשְׁכֶם,</b> לתת עליהם את הדעת. <br>  <b>וּקְשַׁרְתֶּם אֹתָם לְאוֹת</b>, לסימן זיכרון<br>  <b>עַל יֶדְכֶם.</b> זִכרו את הדברים הללו ושִׁמרו אותם, ומעבר לכך, קִשרו אותם על היד בפועל; וכיוצא בזה – <br>  <b>וְהָיוּ לְטוֹטָפֹת</b>, מעין תכשיט המונח על המצח<br>  <br>  <b>בֵּין עֵינֵיכֶם</b> ומעליהן. אות זה, התפילין, יסמן גבר כבן לעם ישראל.
(יט) <b>וְלִמַּדְתֶּם אֹתָם אֶת בְּנֵיכֶם לְדַבֵּר בָּם</b> בכל מקום ומצב שתהיו בו –<br>  <b>בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ וּבְשָׁכְבְּךָ וּבְקוּמֶךָ,</b> כדי שילדיכם ימשיכו את דרך התורה.
(כ) וכמו כן, <br>  <b>וּכְתַבְתָּם עַל מְזוּזוֹת</b>, דפנות סף<br>  <b>בֵּיתֶךָ וּבִשְׁעָרֶיךָ.</b>
(כא) <b>לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה אֲשֶׁר נִשְׁבַּע ה' לַאֲבֹתֵיכֶם לָתֵת לָהֶם,</b> וימים אלה יהיו ארוכים <br>  <b>כִּימֵי הַשָּׁמַיִם עַל הָאָרֶץ,</b> כל עוד העולם קיים.
(כב) <b>כִּי אִם שָׁמֹר תִּשְׁמְרוּן אֶת כָּל הַמִּצְוָה הַזֹּאת אֲשֶׁר אָנֹכִי מְצַוֶּה אֶתְכֶם לַעֲשֹׂתָהּ</b>–<br>  <b>לְאַהֲבָה אֶת ה' אֱלֹהֵיכֶם, לָלֶכֶת בְּכָל דְּרָכָיו וּלְדָבְקָה בוֹ,</b>
(כג) <b>וְהוֹרִישׁ ה' אֶת כָּל הַגּוֹיִם הָאֵלֶּה מִלִּפְנֵיכֶם, וִירִשְׁתֶּם גּוֹיִם גְּדֹלִים וַעֲצֻמִים מִכֶּם.</b>
(כד) <b>כָּל הַמָּקוֹם אֲשֶׁר תִּדְרֹךְ כַּף רַגְלְכֶם בּוֹ</b>–<br>  <b>לָכֶם יִהְיֶה. מִן הַמִּדְבָּר וְהַלְּבָנוֹן, מִן הַנָּהָר</b>–<br>  <b>נְהַר פְּרָת</b>–<br>  <b>וְעַד הַיָּם הָאַחֲרוֹן יִהְיֶה גְּבֻלְכֶם.</b> לא תזכו בארץ שהובטחה לכם מראש בלבד, אלא תוכלו לכבוש גם מקומות אחרים.
(כה) <b>לֹא יִתְיַצֵּב אִישׁ בִּפְנֵיכֶם,</b> כי את <br>  <b>פַּחְדְּכֶם וּמוֹרַאֲכֶם יִתֵּן ה' אֱלֹהֵיכֶם עַל פְּנֵי כָל הָאָרֶץ אֲשֶׁר תִּדְרְכוּ בָהּ, כַּאֲשֶׁר דִּבֶּר לָכֶם.פרשת ראה</b>
(כו) <b>רְאֵה, אָנֹכִי נֹתֵן לִפְנֵיכֶם הַיּוֹם בְּרָכָה וּקְלָלָה:</b>
(כז) <b>אֶת הַבְּרָכָה</b>–<br>  <b>אֲשֶׁר תִּשְׁמְעוּ אֶל מִצְוֹת ה' אֱלֹהֵיכֶם אֲשֶׁר אָנֹכִי מְצַוֶּה אֶתְכֶם הַיּוֹם;</b>
(כח) <b>וְהַקְּלָלָה</b>–<br>  <b>אִם לֹא תִשְׁמְעוּ אֶל מִצְוֹת ה' אֱלֹהֵיכֶם, וְסַרְתֶּם מִן הַדֶּרֶךְ אֲשֶׁר אָנֹכִי מְצַוֶּה אֶתְכֶם הַיּוֹם, לָלֶכֶת אַחֲרֵי אֱלֹהִים אֲחֵרִים אֲשֶׁר לֹא יְדַעְתֶּם.</b> הברכה והקללה מתייחסות לשמירת התורה כולה, אבל המוקד הראשון שלהן הוא האיסור על עבודה זרה.
(כט) <b>וְהָיָה כִּי יְבִיאֲךָ ה' אֱלֹהֶיךָ אֶל הָאָרֶץ אֲשֶׁר אַתָּה בָא שָׁמָּה לְרִשְׁתָּהּ,</b><br>  <b>וְנָתַתָּה</b>, תן <br>  <b>אֶת הַבְּרָכָה עַל הַר גְּרִזִים וְאֶת הַקְּלָלָה עַל הַר עֵיבָל</b>. הברכות ייקראו כלפי הר גרזים, והקללות ייקראו כלפי הר עיבל.
(ל) <b>הֲלֹא הֵמָּה</b>– שני ההרים הללו נמצאים <br>  <b>בְּעֵבֶר הַיַּרְדֵּן, אַחֲרֵי דֶּרֶךְ מְבוֹא הַשֶּׁמֶשׁ,</b> הדרך הפונה מערבה, <br>  <b>בְּאֶרֶץ הַכְּנַעֲנִי הַיֹּשֵׁב בָּעֲרָבָה, מוּל הַגִּלְגָּל</b><br>  <b>אֵצֶל</b>, ליד <br>  <b>אֵלוֹנֵי מֹרֶה.</b>
(לא) <b>כִּי אַתֶּם עֹבְרִים אֶת הַיַּרְדֵּן לָבֹא לָרֶשֶׁת אֶת הָאָרֶץ אֲשֶׁר ה' אֱלֹהֵיכֶם נֹתֵן לָכֶם, וִירִשְׁתֶּם אֹתָהּ וִישַׁבְתֶּם בָּהּ.</b>
(לב) <b>וּשְׁמַרְתֶּם לַעֲשׂוֹת אֵת כָּל הַחֻקִּים וְאֶת הַמִּשְׁפָּטִים אֲשֶׁר אָנֹכִי נֹתֵן לִפְנֵיכֶם הַיּוֹם.</b>
<h2>פרק יב</h2>
(א) <b>אֵלֶּה הַחֻקִּים וְהַמִּשְׁפָּטִים אֲשֶׁר תִּשְׁמְרוּן לַעֲשׂוֹת בָּאָרֶץ אֲשֶׁר נָתַן ה' אֱלֹהֵי אֲבֹתֶיךָ לְךָ לְרִשְׁתָּהּ, כָּל הַיָּמִים אֲשֶׁר אַתֶּם חַיִּים עַל הָאֲדָמָה,</b> לעולם:
(ב) עם כניסתכם לארץ, <br>  <b>אַבֵּד תְּאַבְּדוּן אֶת כָּל</b>, מכל<br>  <br>  <b>הַמְּקֹמוֹת אֲשֶׁר עָבְדוּ שָׁם הַגּוֹיִם אֲשֶׁר אַתֶּם יֹרְשִׁים אֹתָם אֶת אֱלֹהֵיהֶם.</b> לשם כך עליכם לחפש את העבודה הזרה בכל מקום: <br>  <b>עַל הֶהָרִים הָרָמִים וְעַל הַגְּבָעוֹת</b><br>  <b>וְתַחַת כָּל עֵץ רַעֲנָן.</b> אין אלו עצים שעבדו להם, אך הם נבחרו להיות מקומות פולחן. מכיוון שבדרך כלל לא היו כורתים או חותכים אותם, הם ניכרו בצורתם.
(ג) <b>וְנִתַּצְתֶּם אֶת מִזְבְּחֹתָם</b> של אותם גויים, <br>  <b>וְשִׁבַּרְתֶּם אֶת מַצֵּבֹתָם, ו</b>את <br>  <b>אֲשֵׁרֵיהֶם</b>, עצי הפולחן שלהם <br>  <b>תִּשְׂרְפוּן בָּאֵשׁ, וּפְסִילֵי אֱלֹהֵיהֶם תְּגַדֵּעוּן,</b> תחתכו ותשמידו. מעבר לכך – <br>  <b>וְאִבַּדְתֶּם אֶת שְׁמָם מִן הַמָּקוֹם הַהוּא,</b> מהמקומות שנקראו על שם פולחן אלילי. למקומות כאלה עליהם להחליף את השם, לשבשו<br>  או להימנע בכלל מקריאתם בשם.
(ד) <b>לֹא תַעֲשׂוּן כֵּן</b>– לאבד ולנתוץ מזבח ומקום מקודש. או: להקריב בכל מקום<br>  <br>  <b>לַה' אֱלֹהֵיכֶם.</b>
(ה) <b>כִּי אִם אֶל הַמָּקוֹם אֲשֶׁר יִבְחַר ה' אֱלֹהֵיכֶם</b>– ואין הוא מפרש היכן ומתי –<br>  <b>מִכָּל שִׁבְטֵיכֶם לָשׂוּם</b>, לשים<br>  <b>אֶת שְׁמוֹ שָׁם</b>–<br>  <b>לְשִׁכְנוֹ תִדְרְשׁוּ</b>, חַזרו אחר מקום שכינתו<br>  <b>וּבָאתָ שָׁמָּה,</b> ובו יתקיימו הטקסים הציבוריים.
(ו) <b>וַהֲבֵאתֶם שָׁמָּה</b>, אל בית המקדש שייבנה בו, את <br>  <b>עֹלֹתֵיכֶם</b>, הקרבנות העולים כליל על המזבח<br>  <b>וְ</b> את <br>  <b>זִבְחֵיכֶם</b> הנאכלים<br>  <b>וְאֵת מַעְשְׂרֹתֵיכֶם</b>, מעשר בהמה, בקר וצאן<br>  <b>וְאֵת תְּרוּמַת יֶדְכֶם וְנִדְרֵיכֶם</b> שחייבתם את עצמכם להקדיש דבר למקדש<br>  <b>וְנִדְבֹתֵיכֶם</b>, מתנות מסוימות שהפרשתם למקדש<br>  <b>וּבְכֹרֹת בְּקַרְכֶם וְצֹאנְכֶם</b>– את כל מתנותיכם.
(ז) <b>וַאֲכַלְתֶּם שָׁם לִפְנֵי ה' אֱלֹהֵיכֶם</b> את הקרבנות שיובאו כמתנות, <br>  <b>וּשְׂמַחְתֶּם בְּכֹל מִשְׁלַח יֶדְכֶם,</b> בדברים שאדם רוכש לו בעבודתו <br>  <b>אַתֶּם וּבָתֵּיכֶם</b>, משפחותיכם, <br>  <b>אֲשֶׁר בֵּרַכְךָ ה' אֱלֹהֶיךָ.</b>
(ח) <b>לֹא תַעֲשׂוּן</b>, אל תמשיכו לעשות בארצכם<br>  <b>כְּכֹל אֲשֶׁר אֲנַחְנוּ עֹשִׂים פֹּה הַיּוֹם</b>–<br>  <b>אִישׁ כָּל הַיָּשָׁר בְּעֵינָיו.</b> חוקים רבים עדיין לא נכנסו לתוקפם במדבר, ובמיוחד פרטי הדינים של הבאת הקרבנות לבית המקדש ואכילתם שם, יקבלו את תוקפם רק כשישראל ייכנסו לארץ. במדבר, אדם שלא חטא לא היה חייב להביא קרבנות, ואף מי שהביא קרבן בנדבה, אכל אותו בכל מקום שרצה. לאחר שה' יבחר מקום לשכנו, ייאסר לאכול קרבן בכל מקום אחר, וקרבנות היחיד, כגון מעשרות, בכורות וחגיגת הרגל יהיו בגדר חובה.
(ט) <b>כִּי לֹא בָאתֶם עַד עָתָּה אֶל הַמְּנוּחָה וְאֶל הַנַּחֲלָה אֲשֶׁר ה' אֱלֹהֶיךָ נֹתֵן לָךְ,</b> ועדיין אין מקום קבוע להביא אליו קרבנות, שהרי המשכן נע ונד ממקום למקום.
(י) <b>וַעֲבַרְתֶּם אֶת הַיַּרְדֵּן, וִישַׁבְתֶּם בָּאָרֶץ אֲשֶׁר ה' אֱלֹהֵיכֶם מַנְחִיל אֶתְכֶם, וְהֵנִיחַ לָכֶם מִכָּל אֹיְבֵיכֶם מִסָּבִיב וִישַׁבְתֶּם בֶּטַח,</b> לאחר מלחמת הכיבוש.
(יא) <b>וְהָיָה הַמָּקוֹם</b> המסוים <br>  <b>אֲשֶׁר יִבְחַר ה' אֱלֹהֵיכֶם בּוֹ לְשַׁכֵּן שְׁמוֹ שָׁם, שָׁמָּה תָבִיאוּ אֵת כָּל אֲשֶׁר אָנֹכִי מְצַוֶּה אֶתְכֶם: עוֹלֹתֵיכֶם וְזִבְחֵיכֶם, מַעְשְׂרֹתֵיכֶם וּתְרֻמַת יֶדְכֶם וְכֹל מִבְחַר נִדְרֵיכֶם אֲשֶׁר תִּדְּרוּ לַה'.</b> משה איננו יודע איזה מקום ייבחר, אך הוא יודע שיהיה מקום אחד שייבחר על ידי ההנהגה שתהיה באותם הימים.
(יב) <b>וּשְׂמַחְתֶּם לִפְנֵי ה' אֱלֹהֵיכֶם, אַתֶּם וּבְנֵיכֶם וּבְנֹתֵיכֶם וְעַבְדֵיכֶם וְאַמְהֹתֵיכֶם</b>, שפחותיכם<br>  <b>וְהַלֵּוִי אֲשֶׁר בְּשַׁעֲרֵיכֶם</b>–<br>  <b>כִּי אֵין לוֹ חֵלֶק וְנַחֲלָה אִתְּכֶם.</b> מכיוון שללוי אין אדמה משלו, הוא ייזון מן המעשרות.
(יג) <b>הִשָּׁמֶר לְךָ פֶּן תַּעֲלֶה עֹלֹתֶיךָ בְּכָל מָקוֹם אֲשֶׁר תִּרְאֶה</b>. שלא כמו בזמנים שבהם אין למקדש מקום קבוע, והקרבת קרבנות מותרת בכל מקום – כאשר ייקבע מקדש, תהיה אסורה הקרבת קרבנות בכל מקום אחר.
(יד) <b>כִּי אִם בַּמָּקוֹם אֲשֶׁר יִבְחַר ה' בְּאַחַד שְׁבָטֶיךָ</b>–<br>  <b>שָׁם תַּעֲלֶה עֹלֹתֶיךָ וְשָׁם תַּעֲשֶׂה כֹּל אֲשֶׁר אָנֹכִי מְצַוֶּךָּ.</b> עם ההתנחלות בארץ ופיזור השבטים ישתנה המצב –
(טו) <b>רַק בְּכָל אַוַּת נַפְשְׁךָ</b>, תאוותך<br>  <b>תִּזְבַּח</b>, תוכל לשחוט<br>  <b>וְאָכַלְתָּ בָשָׂר כְּבִרְכַּת ה' אֱלֹהֶיךָ אֲשֶׁר נָתַן לְךָ בְּכָל שְׁעָרֶיךָ,</b> במקום שבו אתה נמצא. בשר זה הוא מאכל חוּלין ואין בו שום צד של קדושה.<br>  על כן אפשר שהאדם <br>  <b>הַטָּמֵא וְהַטָּהוֹר יֹאכְלֶנּוּ</b> יחד, שלא כקודשים הנאכלים על ידי אנשים טהורים בלבד, <br>  <b>כַּצְּבִי וְכָאַיָּל</b>, חיות הציד המצויות שמותרות באכילה ואינן קרבות על המזבח, והן מייצגות כאן אכילת חולין.
(טז) <b>רַק הַדָּם לֹא תֹאכֵלוּ,</b> מלבד הטעם שנאמר במקום אחר,<br>  הדם היה קשור לפולחן, ולפיכך גם לעבודה זרה, ומכאן חשיבות האיסור החוזר שלא לאכלו בשום פנים –<br>  לא בקרבנות ולא בבשר חולין – אלא<br>  <b>עַל הָאָרֶץ תִּשְׁפְּכֶנּוּ כַּמָּיִם.</b>
(יז) <b>לֹא תוּכַל לֶאֱכֹל בִּשְׁעָרֶיךָ</b>, בכל מקום את <br>  <b>מַעְשַׂר דְּגָנְךָ וְתִירֹשְׁךָ וְיִצְהָרֶךָ וּבְכֹרֹת בְּקָרְךָ וְצֹאנֶךָ וְכָל נְדָרֶיךָ אֲשֶׁר תִּדֹּר וְנִדְבֹתֶיךָ וּתְרוּמַת יָדֶךָ.</b> כשם שהקרבת קרבנות לא תהיה אלא במקום מסוים, כך אין לאכול מעשרות וקרבנות שיש בהם קדושה בכל מקום,
(יח) <b>כִּי אִם לִפְנֵי ה' אֱלֹהֶיךָ תֹּאכְלֶנּוּ, בַּמָּקוֹם אֲשֶׁר יִבְחַר ה' אֱלֹהֶיךָ בּוֹ,</b> וכשתביא אותם למקדש, לא תגיע לבדך – <br>  <b>אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ וְהַלֵּוִי אֲשֶׁר בִּשְׁעָרֶיךָ,</b> הנלווה אל משפחתך.<br>  <b>וְשָׂמַחְתָּ לִפְנֵי ה' אֱלֹהֶיךָ בְּכֹל מִשְׁלַח יָדֶךָ.</b>
(יט) <b>הִשָּׁמֶר לְךָ פֶּן תַּעֲזֹב אֶת הַלֵּוִי כָּל יָמֶיךָ עַל אַדְמָתֶךָ.</b> מכיוון שנשללה מהלויים הזכות לחיות חיים רגילים, הם תלויים בכם. על כן מופיעה כאן אזהרה חמורה לדאוג ללויים, משרתי ה'.
(כ) <b>כִּי יַרְחִיב ה' אֱלֹהֶיךָ אֶת גְּבֻלְךָ</b>, כאשר תתעשר<br>  <br>  <b>כַּאֲשֶׁר דִּבֶּר לָךְ,</b> ומתוך רווחתך – <br>  <b>וְאָמַרְתָּ: "אֹכְלָה בָשָׂר", כִּי תְאַוֶּה נַפְשְׁךָ לֶאֱכֹל בָּשָׂר</b>– <br>  <b>בְּכָל אַוַּת נַפְשְׁךָ תֹּאכַל בָּשָׂר.</b>
(כא) <b>כִּי יִרְחַק מִמְּךָ הַמָּקוֹם אֲשֶׁר יִבְחַר ה' אֱלֹהֶיךָ לָשׂוּם</b>, לשים את <br>  <b>שְׁמוֹ שָׁם</b>. במדבר המרחק בין כל מחנות ישראל לבין המשכן לא היה רב, ועל כן מי שרצו לאכול בשר היו מקריבים קרבנות שלמים, והיו אוכלים את רובם, ומעט מהם היו משאירים לכהנים, אך עם ההתנחלות בארץ המרחק יהיה רב מדי. על כן<br>  –<br>  <b>וְזָבַחְתָּ מִבְּקָרְךָ וּמִצֹּאנְךָ אֲשֶׁר נָתַן ה' לְךָ כַּאֲשֶׁר צִוִּיתִךָ, וְאָכַלְתָּ בִּשְׁעָרֶיךָ</b>, בכל עריך<br>  <b>בְּכֹל אַוַּת נַפְשֶׁךָ.</b>
(כב) <b>אַךְ כַּאֲשֶׁר,</b> כמו ש<br>  <b>יֵאָכֵל אֶת הַצְּבִי וְאֶת הָאַיָּל</b>, באופן חופשי, כפי שאוכלים בעלי חיים ניצודים<br>  –<br>  <b>כֵּן תֹּאכְלֶנּוּ,</b><br>  <b>הַטָּמֵא וְהַטָּהוֹר יַחְדָּו יֹאכְלֶנּוּ,</b> בלא מגבלות טהרה החלות על קודשים.
(כג) ופעם נוספת מדגיש הכתוב:<br>  <b>רַק חֲזַק לְבִלְתִּי אֲכֹל הַדָּם, כִּי הַדָּם הוּא הַנָּפֶשׁ. וְלֹא תֹאכַל הַנֶּפֶשׁ עִם הַבָּשָׂר.</b> למרות שהדם מגיע יחד עם הבשר אסור לאכלו.
(כד) <b>לֹא תֹּאכְלֶנּוּ; עַל הָאָרֶץ תִּשְׁפְּכֶנּוּ כַּמָּיִם.</b>
(כה) <b>לֹא תֹּאכְלֶנּוּ, לְמַעַן יִיטַב לְךָ וּלְבָנֶיךָ אַחֲרֶיךָ, כִּי תַעֲשֶׂה הַיָּשָׁר בְּעֵינֵי ה'.</b>
(כו) <b>רַק</b> את <br>  <b>קָדָשֶׁיךָ</b>, קרבנותיך <br>  <b>אֲשֶׁר יִהְיוּ לְךָ ו</b>את <br>  <b>נְדָרֶיךָ</b>, קודשיך האישיים שחייבת את עצמך בהם<br>  –<br>  <b>תִּשָּׂא וּבָאתָ אֶל הַמָּקוֹם אֲשֶׁר יִבְחַר ה'.</b>
(כז) <b>וְעָשִׂיתָ</b> במקדש שיעמוד שם את <br>  <b>עֹלֹתֶיךָ</b>–<br>  <b>הַבָּשָׂר וְהַדָּם, עַל מִזְבַּח ה' אֱלֹהֶיךָ. וְ</b> אף<br>  <b>דַם זְבָחֶיךָ</b> הנאכלים לא ייאכל על ידי אדם ולא יגיע לידי שימוש כלשהו, אלא <br>  <b>יִשָּׁפֵךְ עַל מִזְבַּח ה' אֱלֹהֶיךָ,</b><br>  <b>וְ</b> רק את <br>  <b>הַבָּשָׂר תֹּאכֵל.</b>
(כח) <b>שְׁמֹר וְשָׁמַעְתָּ אֵת כָּל הַדְּבָרִים הָאֵלֶּה אֲשֶׁר אָנֹכִי מְצַוֶּךָּ, לְמַעַן יִיטַב לְךָ וּלְבָנֶיךָ אַחֲרֶיךָ עַד עוֹלָם, כִּי תַעֲשֶׂה הַטּוֹב וְהַיָּשָׁר בְּעֵינֵי ה' אֱלֹהֶיךָ.</b>
(כט) <b>כִּי</b>, כאשר <br>  <b>יַכְרִית ה' אֱלֹהֶיךָ אֶת הַגּוֹיִם אֲשֶׁר אַתָּה בָא שָׁמָּה לָרֶשֶׁת אוֹתָם מִפָּנֶיךָ, וְיָרַשְׁתָּ אֹתָם וְיָשַׁבְתָּ בְּאַרְצָם,</b> אבל הדבר לא יקרה בשלמות מיד. לכאורה, נוכח כיבושם של ישראל בשם ה' אפשר היה לשער שייבטל מיד כוחם של כל אלילי העמים, שלא הועילו לעובדיהם כלל, ועל כן היה צפוי כלפיהם יחס של בוז מוחלט. בכל זאת, בשל כוחן הרב של השפעות סביבתיות התורה חוזרת ומזהירה:
(ל) <b>הִשָּׁמֶר לְךָ פֶּן תִּנָּקֵשׁ</b>, תיכשל<br>  <b>אַחֲרֵיהֶם אַחֲרֵי הִשָּׁמְדָם מִפָּנֶיךָ. וּפֶן תִּדְרֹשׁ לֵאלֹהֵיהֶם,</b> תגלה בהם עניין מעשי <br>  <b>לֵאמֹר: אֵיכָה יַעַבְדוּ הַגּוֹיִם הָאֵלֶּה אֶת אֱלֹהֵיהֶם</b>–<br>  <b>וְאֶעֱשֶׂה כֵּן גַּם אָנִי.</b> כאן לא נאסרת רק עבודה זרה ממשית, אלא גם חיקוי דרכה של עבודה זרה.
(לא) <b>לֹא תַעֲשֶׂה כֵן לַה' אֱלֹהֶיךָ,</b><br>  <b>כִּי כָל תּוֹעֲבַת ה' אֲשֶׁר שָׂנֵא עָשׂוּ</b> הגויים הללו<br>  <b>לֵאלֹהֵיהֶם, כִּי</b>, למשל, <br>  <b>גַם אֶת בְּנֵיהֶם וְאֶת בְּנֹתֵיהֶם יִשְׂרְפוּ בָאֵשׁ לֵאלֹהֵיהֶם,</b> ואין להם הסתייגות טבעית מן המעשה הרע הזה.
<h2>פרק יג</h2>
(א) <b>אֵת כָּל הַדָּבָר אֲשֶׁר אָנֹכִי מְצַוֶּה אֶתְכֶם</b>–<br>  <b>אֹתוֹ תִשְׁמְרוּ לַעֲשׂוֹת, לֹא תֹסֵף עָלָיו וְלֹא תִגְרַע מִמֶּנּוּ.</b> חוק התורה הוא יציב.
(ב) <b>כִּי יָקוּם בְּקִרְבְּךָ נָבִיא</b>, המתבטא בשפה מהוקצעת ומדויקת<br>  <b>אוֹ חֹלֵם חֲלוֹם</b> נבואי, מעין חוזה, <br>  <b>וְנָתַן אֵלֶיךָ אוֹת אוֹ מוֹפֵת,</b> דבר פלא היוצא מגדר הטבע כדי לאמת את דבריו.
(ג) <b>וּבָא</b>, ויתקיים<br>  <b>הָאוֹת וְהַמּוֹפֵת אֲשֶׁר דִּבֶּר אֵלֶיךָ</b>, ולכאורה נראה שהוא נביא אמת, המנבא בשליחותה של דת אחרת, או המבקש לערוך תיקונים בעולמו של עם ישראל, <br>  <b>לֵאמֹר:</b><br>  <b>נֵלְכָה אַחֲרֵי אֱלֹהִים אֲחֵרִים אֲשֶׁר לֹא יְדַעְתָּם וְנָעָבְדֵם.</b> הבעיה אינה נובעת משיתוף הפעולה שלו עם האויבים שמסביב, שכן הפסוק מדבר בעמים רחוקים.
(ד) במקרה כזה – <br>  <b>לֹא תִשְׁמַע אֶל דִּבְרֵי הַנָּבִיא הַהוּא אוֹ אֶל חוֹלֵם הַחֲלוֹם הַהוּא,</b> אף שנתן אות ומופת לדבריו. והדבר תמוה: כיצד קיבל סיוע מלמעלה, אם בפיו דברים שאסור לשמעם? – <br>  <b>כִּי מְנַסֶּה ה' אֱלֹהֵיכֶם אֶתְכֶם, לָדַעַת הֲיִשְׁכֶם</b>, האם אתם <br>  <b>אֹהֲבִים אֶת ה' אֱלֹהֵיכֶם בְּכָל לְבַבְכֶם וּבְכָל נַפְשְׁכֶם.</b>
(ה) בסופו של דבר, <br>  <b>אַחֲרֵי ה' אֱלֹהֵיכֶם תֵּלֵכוּ, וְאֹתוֹ תִירָאוּ, וְאֶת מִצְוֹתָיו תִּשְׁמֹרוּ, וּבְקֹלוֹ תִשְׁמָעוּ, וְאֹתוֹ תַעֲבֹדוּ, וּבוֹ תִדְבָּקוּן.</b> עשו ככל יכולתכם כדי להידבק בבורא, כך ששום דבר בעולם לא יוכל להפרידכם.
(ו) <b>וְהַנָּבִיא הַהוּא אוֹ חֹלֵם הַחֲלוֹם הַהוּא יוּמָת,</b> בין אם חלם בפועל חלומות של דופי, ובין אם המציאם, <br>  <b>כִּי דִבֶּר סָרָה עַל ה' אֱלֹהֵיכֶם, הַמּוֹצִיא אֶתְכֶם מֵאֶרֶץ מִצְרַיִם וְהַפֹּדְךָ מִבֵּית עֲבָדִים, לְהַדִּיחֲךָ מִן הַדֶּרֶךְ אֲשֶׁר צִוְּךָ ה' אֱלֹהֶיךָ לָלֶכֶת בָּהּ</b>–<br>  <b>וּבִעַרְתָּ הָרָע מִקִּרְבֶּךָ.</b> לא ייתכן שה' הורה לכם לעבוד אלוהים זולתו. לכן כל מי שיטען כך אינו אלא בדאי, גם אם הסתייע באות ובמופת. אין לו סמכות לשנות את חוקי התורה, ובוודאי שלא להסית לאלוהים אחרים.
(ז) <b>כִּי יְסִיתְךָ</b> אדם מן הקרובים אליך: <br>  <b>אָחִיךָ בֶן אִמֶּךָ</b>, שמסיבות שונות עשוי להיות קרוב אליך במיוחד. בין אחים מאותה אם שאינם אחים מאב אין אפילו יריבות בענייני ירושה, שהרי כל אחד יורש את אביו,<br>  <br>  <b>אוֹ בִנְךָ אוֹ בִתְּךָ אוֹ אֵשֶׁת חֵיקֶךָ</b>, אשתך, <br>  <b>אוֹ רֵעֲךָ</b>, ידידך הקרוב <br>  <b>אֲשֶׁר כְּנַפְשְׁךָ</b>, שאתה מרגיש כלפיו כמעט רגש של זהות. אם אחד מהקרובים הללו יסית אותך<br>  <b>בַּסֵּתֶר,</b><br>  <b>לֵאמֹר: נֵלְכָה וְנַעַבְדָה אֱלֹהִים אֲחֵרִים אֲשֶׁר לֹא יָדַעְתָּ אַתָּה וַאֲבֹתֶיךָ,</b>
(ח) בין שהוא סוכן של העבודה הזרה או מפני שהוא עצמו נלהב לעניין, ומעוניין לחלוק עם קרוב משפחתו או עם ידידו את התובנה החדשה שלו, לעבוד <br>  <b>מֵאֱלֹהֵי הָעַמִּים אֲשֶׁר סְבִיבֹתֵיכֶם הַקְּרֹבִים אֵלֶיךָ אוֹ הָרְחֹקִים מִמֶּךָּ, מִקְצֵה הָאָרֶץ וְעַד קְצֵה הָאָרֶץ</b>–
(ט) אף על פי שהוא קרוב מאוד, <br>  <b>לֹא תֹאבֶה</b>, תסכים<br>  <b>לוֹ,</b><br>  <b>וְלֹא תִשְׁמַע אֵלָיו, וְלֹא תָחוֹס עֵינְךָ</b>, תרחם<br>  <b>עָלָיו,</b><br>  <b>וְלֹא תַחְמֹל וְלֹא תְכַסֶּה</b>, תחפה<br>  <b>עָלָיו,</b> כדי שלא ייענש, אלא חובה עליך לחשוף אותו.
(י) <b>כִּי</b> אם <br>  <b>הָרֹג תַּהַרְגֶנּוּ,</b> וכך תעשה זאת: <br>  <b>יָדְךָ תִּהְיֶה בּוֹ בָרִאשׁוֹנָה לַהֲמִיתוֹ,</b> שלא כמו במקרה של משפט עובד עבודה זרה, שיד העדים פוגעת בו בראשונה,<br>  כאן האיש שאותו ניסו להסית, צריך להיות הראשון שיהרוג את המסית. <br>  <b>וְיַד כָּל הָעָם בָּאַחֲרֹנָה.</b>
(יא) <b>וּסְקַלְתּוֹ בָאֲבָנִים</b>–<br>  <b>וָמֵת, כִּי בִקֵּשׁ לְהַדִּיחֲךָ מֵעַל ה' אֱלֹהֶיךָ הַמּוֹצִיאֲךָ מֵאֶרֶץ מִצְרַיִם מִבֵּית עֲבָדִים.</b>
(יב) <b>וְכָל יִשְׂרָאֵל יִשְׁמְעוּ וְיִרָאוּן, וְלֹא יוֹסִפוּ לַעֲשׂוֹת כַּדָּבָר הָרָע הַזֶּה בְּקִרְבֶּךָ.</b> מקרה זה עלול להישנות. על כן עליכם לחסל את מוקד הרוע הזה בכל מקום שבו יתגלה, גם אם לא נעשתה עברה מעשית אלא הסתה מילולית בלבד.
(יג) <b>כִּי תִשְׁמַע בְּאַחַת</b>, על אחת מ<br>  <b>עָרֶיךָ אֲשֶׁר ה' אֱלֹהֶיךָ נֹתֵן לְךָ לָשֶׁבֶת שָׁם, לֵאמֹר:</b>
(יד) <b>יָצְאוּ אֲנָשִׁים בְּנֵי בְלִיַּעַל</b>, גרועים חסרי תקנה <br>  <b>מִקִּרְבֶּךָ, וַיַּדִּיחוּ אֶת יֹשְׁבֵי עִירָם</b><br>  <b>לֵאמֹר:</b><br>  <b>נֵלְכָה וְנַעַבְדָה אֱלֹהִים אֲחֵרִים אֲשֶׁר לֹא יְדַעְתֶּם.</b> כאן אין מדובר באדם אחד המסית את רעהו בסתר, אלא בתעמולה מאורגנת וציבורית ברחבי העיר לעבודה זרה. במקרה זה האחריות מוטלת על בית הדין, המרכז המשפטי של ישראל. ואליו פונה הכתוב:
(טו) <b>וְדָרַשְׁתָּ</b>, עליך לחפש<br>  <b>וְחָקַרְתָּ וְשָׁאַלְתָּ הֵיטֵב,</b> ולבצע בדיקה מדוקדקת, <br>  <b>וְהִנֵּה</b> מתברר ש<br>  <b>אֱמֶת נָכוֹן</b>, מכוון ומבורר<br>  <b>הַדָּבָר</b> לאשורו, ולא הייתה זו שמועת שווא. אכן <br>  <b>נֶעֶשְׂתָה הַתּוֹעֵבָה הַזֹּאת בְּקִרְבֶּךָ</b>. הסיתו את העיר לעבודה זרה, וכולה עובדת עבודה זרה –
(טז) <b>הַכֵּה תַכֶּה אֶת יֹשְׁבֵי הָעִיר הַהִיא לְפִי חָרֶב, הַחֲרֵם אֹתָהּ וְאֶת כָּל אֲשֶׁר בָּהּ וְאֶת בְּהֶמְתָּהּ לְפִי חָרֶב.</b> השמד את כל הנמצאים בעיר, ובעלי החיים בכלל זה.
(יז) <b>וְאֶת כָּל שְׁלָלָהּ</b>, החפצים שאפשר לבזוז<br>  <b>תִּקְבֹּץ</b>, תאסוף<br>  <b>אֶל תּוֹךְ רְחֹבָהּ</b>, כיכר העיר. <br>  <b>וְשָׂרַפְתָּ בָאֵשׁ אֶת הָעִיר וְאֶת כָּל שְׁלָלָהּ כָּלִיל לַה' אֱלֹהֶיךָ.</b> כל העיר תעלה באש לה' כקרבן. ואחרי שהיא תיהרס – <br>  <b>וְהָיְתָה תֵּל עוֹלָם, לֹא תִבָּנֶה עוֹד,</b> בתור אזהרה מוחשית וחריפה.
(יח) <b>וְלֹא יִדְבַּק</b>, יישאר<br>  <b>בְּיָדְךָ מְאוּמָה מִן הַחֵרֶם,</b> מרכוש העיר שהוחרם, <br>  <b>לְמַעַן יָשׁוּב ה' מֵחֲרוֹן אַפּוֹ,</b> מכעסו,<br>  <b>וְנָתַן לְךָ רַחֲמִים וְרִחַמְךָ וְהִרְבֶּךָ כַּאֲשֶׁר נִשְׁבַּע לַאֲבֹתֶיךָ.</b>
(יט) <b>כִּי תִשְׁמַע בְּקוֹל ה' אֱלֹהֶיךָ, לִשְׁמֹר אֶת כָּל מִצְוֹתָיו אֲשֶׁר אָנֹכִי מְצַוְּךָ הַיּוֹם, לַעֲשׂוֹת הַיָּשָׁר בְּעֵינֵי ה' אֱלֹהֶיךָ.</b>
<h2>פרק יד</h2>
(א) <b>בָּנִים אַתֶּם לַה' אֱלֹהֵיכֶם,</b> ומעמדכם זה מחייב אתכם להימנע מן המנהגים הרווחים בסביבתכם: <br>  <b>לֹא תִתְגֹּדְדוּ,</b> אל תדקרו או תשרטו עצמכם בסכינים עד זוב דם כביטוי לאבל, כפי שתראו בין העמים,<br>  <b>וְלֹא תָשִׂימוּ קָרְחָה</b>, אל תמרטו את שערות הראש<br>  <b>בֵּין עֵינֵיכֶם</b>, במרכז הראש שנמצא מעל העיניים,<br>  <b>לָמֵת.</b>
(ב) אין ה' רוצה שבניו ישחיתו את גופם ויהיו כעורים,<br>  <br>  <b>כִּי עַם קָדוֹשׁ אַתָּה לַה' אֱלֹהֶיךָ.</b> אתם מוקדשים לה',<br>  <b>וּבְךָ בָּחַר ה' לִהְיוֹת לוֹ לְעַם סְגֻלָּה מִכֹּל הָעַמִּים אֲשֶׁר עַל פְּנֵי הָאֲדָמָה.</b>
(ג) <b>לֹא תֹאכַל כָּל</b> דבר הנחשב<br>  <b>תּוֹעֵבָה.</b> לפי דעות מסוימות, גם דברים המתועבים בעיני שאר העמים הנוכחים בסביבתם.
(ד) <b>זֹאת הַבְּהֵמָהאֲשֶׁר תֹּאכֵלוּ:שׁוֹר, שֵׂה כְשָׂבִים וְשֵׂה עִזִּים,</b>
(ה) מלבד בהמות הבית הללו מן הבקר ומן הצאן, מותר לכם לאכול גם <br>  <b>אַיָּל וּצְבִי וְיַחְמוּר,</b> הדומה לצבי גדול, <br>  <b>וְאַקּוֹ,</b> כנראה הוא היעל,<br>  <br>  <b>וְדִישֹׁן וּתְאוֹ</b>, שור בר מסוים<br>  <br>  <b>וָזָמֶר,</b> שלפי דעה אחת הוא הג'ירף,<br>  והיו שפירשוהו כבעל חיים שכל גופו מכוסה צמר קצר, הנראה זמור, כלומר גזוז ממנו. אף שזיהוין של החיות הנזכרות כאן אינו ודאי, אין לכך חשיבות רבה לעניין התר אכילתן, משום שהתורה מפרטת סימנים שעל פיהם ניתן לקבוע אם בהמה מותרת או אסורה:
(ו) <b>וְכָל בְּהֵמָה מַפְרֶסֶת פַּרְסָה,</b> מעין ציפורן המקיפה את כף הרגל, ואין לה כף שהאצבעות ניכרות בה, ולא די בסימן זה, הקיים גם בסוס ובחמור אלא – <br>  <b>וְשֹׁסַעַת</b><br>  <b>שֶׁסַע שְׁתֵּי פְרָסוֹת</b>, פרסותיה מחולקות לשתיים, והיא גם <br>  <b>מַעֲלַת גֵּרָה</b>, חוזרת ולועסת את מזונה <br>  <b>בַּבְּהֵמָה</b>–<br>  <b>אֹתָהּ תֹּאכֵלוּ.</b>
(ז) <b>אַךְ אֶת זֶהלֹא תֹאכְלוּ מִמַּעֲלֵי הַגֵּרָה וּמִמַּפְרִיסֵי הַפַּרְסָההַשְּׁסוּעָה</b>, יצורים העונים רק על אחד מהתנאים, מעלי גרה או מפריסי פרסה שסועה<br>  <b>: אֶת הַגָּמָל וְאֶת הָאַרְנֶבֶת וְאֶת הַשָּׁפָן, כִּי מַעֲלֵה גֵרָה הֵמָּה</b>, הם<br>  <b>וּפַרְסָה לֹא הִפְרִיסוּ</b>–<br>  <b>טְמֵאִים הֵם לָכֶם</b> ואסורים באכילה. אם הארנבת והשפן הם היצורים הקרויים כך כיום – אין הם מעלים שנית את המאכל שנבלע לקיבה, אך לעיסתם דומה להעלאת גרה לעיני המסתכל.
(ח) <b>וְ</b> כן <br>  <b>אֶת הַחֲזִיר</b> לא תאכלו, <br>  <b>כִּי מַפְרִיס פַּרְסָה הוּא</b> ואף שוסע שסע פרסות, <br>  <b>וְלֹא</b> מעלה <br>  <b>גֵרָה</b>–<br>  <b>טָמֵא הוּא לָכֶם. מִבְּשָׂרָם</b> של כל בעלי החיים הטמאים<br>  <b>לֹא תֹאכֵלוּ, וּבְנִבְלָתָם לֹא תִגָּעוּ.</b> חכמים דרשו על פי כתובים נוספים שלא כל מגע בנבלה אסור אלא מגע עמה בזמנים שאדם קרב אל המקדש וקודשיו, כגון בזמני עלייה לרגל.
(ט) <b>אֶת זֶה תֹּאכְלוּ מִכֹּל אֲשֶׁר בַּמָּיִם: כֹּל אֲשֶׁר לוֹ סְנַפִּיר</b>, האיבר שבאמצעותו הוא שוחה במים, <br>  <b>וְקַשְׂקֶשֶׂת</b>, קשקשים מכסים את גופו –<br>  <b>תֹּאכֵלוּ.</b>
(י) <b>וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת</b>–<br>  <b>לֹא תֹאכֵלוּ.</b><br>  <b>טָמֵא הוּא לָכֶם.</b> האיסורים אינם חלים דווקא על דגים אלא על כל היצורים המימיים שאין להם סנפיר וקשקשת.
(יא) <b>כָּל צִפּוֹר טְהֹרָה תֹּאכֵלוּ.</b>
(יב) <b>וְ</b> אולם<br>  <b>זֶה אֲשֶׁר לֹא תֹאכְלוּ מֵהֶם: הַנֶּשֶׁר</b>, העוף המזוהה בשם זה גם בימינו, אם כי היו גם דעות אחרות.<br>  <br>  <b>וְהַפֶּרֶס וְהָעָזְנִיָּה</b>, עופות מדבריים, שאולי הם דומים לנשר
(יג) <b>וְהָרָאָה וְאֶת הָאַיָּה</b><br>  <b>וְהַדַּיָּה,</b> מיני עופות דורסים<br>  <b>לְמִינָהּ</b>. האיסור אינו מתייחס לעוף מסוים אלא לקבוצת עופות מזנים קרובים או זהים.
(יד) <b>וְאֵת כָּל עֹרֵב לְמִינוֹ</b>
(טו) <b>וְאֵת בַּת הַיַּעֲנָה</b>, המזוהה, לפי השערה אחת, עם היען, הנעמית. יצור גדול מאוד בעל כנפיים שאיננו יכול לעוף אלא מהלך, ונמצא בעיקר במדבריות. <br>  <b>וְאֶת</b><br>  <b>הַתַּחְמָס</b><br>  <b>וְאֶת הַשָּׁחַף</b>, שנהוג לזהותו עם עוף מים, <br>  <b>וְאֶת הַנֵּץ לְמִינֵהוּ,</b> קבוצת עופות דורסים קטנים המכונים כך גם היום.
(טז) <b>אֶת הַכּוֹס וְאֶת הַיַּנְשׁוּף וְהַתִּנְשָׁמֶת</b>, עופות דורסים ליליים,
(יז) <b>וְהַקָּאָת,</b> שאולי אף היא ציפור דורסת, <br>  <b>וְאֶת הָרָחָמָה,</b> הרחם, עוף אוכל נבלות קטן, <br>  <b>וְאֶת הַשָּׁלָךְ</b>, לפי התרגום, הוא עוף החי על החוף ושולה דגים מן המים.
(יח) <b>וְהַחֲסִידָה</b>, שזיהויה עתיק למדי, אם כי במשך הדורות היה רופף. היו זמנים שיהודים במקומות מסוימים אכלו חסידות משום שהחשיבו אותן לעוף טהור.<br>  <br>  <b>וְהָאֲנָפָה</b>, הדומה מעט לחסידה <br>  <b>לְמִינָהּ וְהַדּוּכִיפַת</b>, המפורסמת בציצית הנוצות שלה <br>  <b>וְהָעֲטַלֵּף,</b> אף שהיום אינו מוגדר כעוף מבחינה זואולוגית, אך הוא יצור מעופף ועל כן נכלל ברשימת העופות.
(יט) <b>וְכֹל שֶׁרֶץ הָעוֹף</b>, שרצים קטנים בעלי כנפיים, השורצים על האדמה וגם עפים<br>  –<br>  <b>טָמֵא הוּא לָכֶם.</b><br>  <b>לֹא יֵאָכֵלוּ.</b>
(כ) <b>כָּל עוֹף טָהוֹר</b>, שאינו מופיע ברשימה זו<br>  <b>תֹּאכֵלוּ.</b>
(כא) <b>לֹא תֹאכְלוּ כָל נְבֵלָה,</b> יצור שמת מעצמו או הומת שלא בשחיטה. <br>  <b>לַגֵּר אֲשֶׁר בִּשְׁעָרֶיךָ</b>, מי שמתגורר בארץ אך אינו משתלב במערכת החיים של העם, שאינו מקבל על עצמו את כל המצוות,<br>  <br>  <b>תִּתְּנֶנָּה</b>–<br>  <b>וַאֲכָלָהּ.</b><br>  <b>אוֹ</b><br>  <b>מָכֹר</b> את הנבלה<br>  <b>לְנָכְרִי,</b><br>  <b>כִּי עַם קָדוֹשׁ אַתָּה לַה' אֱלֹהֶיךָ,</b> ובתור עם קדוש אסור לכם לאכלה. <br>  <b>לֹא תְבַשֵּׁל גְּדִי בַּחֲלֵב אִמּוֹ.</b> בישולו של גדי בחלב שממנו הוא היה אמור להיזון נתפס כעיוות.<br>  שאינו ניתן לאחרים אלא נאכל על ידי בעליו בירושלים. מעשר זה נזכר בקצרה לעיל (יב,יז—יח) אגב עניינים הקשורים למקום אשר יבחר ה'. וכן הוא נזכר בספר ויקרא כז,ל אגב דיני הקדשות. כאן מופיעים פרטים נוספים המתייחסים אליו. אחריו מדובר במעשרות הניתנים ללוי ולעני.
(כב) <b>עַשֵּׂר תְּעַשֵּׂר אֵת</b>, הפרש עשירית מ<br>  <b>כָּל תְּבוּאַת זַרְעֶךָ</b>, יבולך <br>  <b>הַיֹּצֵא הַשָּׂדֶה שָׁנָה שָׁנָה.</b> המעשרות מחולקים לפי השנים, כפי שיבואר להלן. חכמים למדו ממלים אלו שאין מפרישים מעשר מפֵּרות שנה אחת על פרות שנה אחרת.
(כג) <b>וְאָכַלְתָּ לִפְנֵי ה' אֱלֹהֶיךָ בַּמָּקוֹם אֲשֶׁר יִבְחַר לְשַׁכֵּן שְׁמוֹ שָׁם</b>, בקרבת בית המקדש, את <br>  <b>מַעְשַׂר דְּגָנְךָ, תִּירֹשְׁךָ</b>, יינך<br>  <b>וְיִצְהָרֶךָ</b>, ושמנך<br>  <b>וּבְכֹרֹת בְּקָרְךָ וְצֹאנֶךָ,</b><br>  <b>לְמַעַן תִּלְמַד לְיִרְאָה אֶת ה' אֱלֹהֶיךָ כָּל הַיָּמִים.</b> פיזורו של העם ברחבי הארץ, ללא תקשורת סדירה, עלול לגרום לו לאבד את תפיסת מהותו. כך יבוא כל אחד מן החקלאים לפחות פעם בשנה לבית המקדש. בעת שישהה בעיר המקדש עם משפחתו, באכלם עשירית מן היבול השנתי או את פדיונה, תתחזק זהותו וזהות בני משפחתו כבנים לעם ישראל, והיא תיטען לקראת המשך חייהם במקומם.
(כד) <b>וְכִי יִרְבֶּה מִמְּךָ</b>, עליך קושי<br>  <b>הַדֶּרֶךְ</b> ממקום מושבך לירושלים <br>  <b>כִּי לֹא תוּכַל שְׂאֵתוֹ</b>– את עשירית יבולך, <br>  <b>כִּי יִרְחַק מִמְּךָ הַמָּקוֹם אֲשֶׁר יִבְחַר ה' אֱלֹהֶיךָ לָשׂוּם שְׁמוֹ שָׁם, כִּי יְבָרֶכְךָ ה' אֱלֹהֶיךָ,</b> ולא תחיה בצפיפות אלא בארץ רחבה, וגם משא הפרות יגדל –
(כה) <b>וְנָתַתָּה</b> אתה רשאי למכור את המעשר או לחלל את קדושתו<br>  <b>בַּכָּסֶף, וְצַרְתָּ</b>, קח בצרור את<br>  <b>הַכֶּסֶף בְּיָדְךָ, וְהָלַכְתָּ אֶל הַמָּקוֹם אֲשֶׁר יִבְחַר ה' אֱלֹהֶיךָ בּוֹ.</b> לשם תביא אותו.
(כו) <b>וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ,</b> קנה בו את כל מה שתרצה בו להנאתך – <br>  <b>בַּבָּקָר וּבַצֹּאן וּבַיַּיִן וּבַשֵּׁכָר</b>, משקה משכֵּר כלשהו<br>  <b>וּבְכֹל אֲשֶׁר תִּשְׁאָלְךָ נַפְשֶׁךָ</b> ממיני המזון,<br>  <b>וְאָכַלְתָּ שָּׁם לִפְנֵי ה' אֱלֹהֶיךָ. וְשָׂמַחְתָּ אַתָּה וּבֵיתֶךָ.</b>
(כז) <b>וְ</b> גם את <br>  <b>הַלֵּוִי אֲשֶׁר בִּשְׁעָרֶיךָ</b>, המתגורר בעריך –<br>  <b>לֹא תַעַזְבֶנּוּ, כִּי אֵין לוֹ חֵלֶק וְנַחֲלָה עִמָּךְ,</b> ולכן בדרך כלל אין לו גם תבואה משלו.
(כח) על כן <br>  <b>מִקְצֵה</b>, בסוף כל<br>  <b>שָׁלֹשׁ שָׁנִים</b> שאתה מפריש בהן מעשרות, <br>  <b>תּוֹצִיא אֶת כָּל מַעְשַׂר תְּבוּאָתְךָ בַּשָּׁנָה הַהִיא</b>, לעומת מעשר שתי השנים הקודמות, המובא על ידי בעל הפרות עצמו לירושלים כאמור, מעשר השנה הזו יֵצא מרשותך,<br>  <b>וְהִנַּחְתָּ</b>, השאר אותו לנזקקים <br>  <b>בִּשְׁעָרֶיךָ.</b> מעשר זה אינו עולה לירושלים.
(כט) <b>וּבָא הַלֵּוִי, כִּי אֵין לוֹ חֵלֶק וְנַחֲלָה עִמָּךְ, וְהַגֵּר וְהַיָּתוֹם וְהָאַלְמָנָה אֲשֶׁר בִּשְׁעָרֶיךָ</b>. לכל אלה אין רכוש משלהם או ידיים עובדות, ועל כן הם נזקקים למעשר. <br>  <b>וְאָכְלוּ וְשָׂבֵעוּ לְמַעַן</b>, בעקבות זאת<br>  <b>יְבָרֶכְךָ ה' אֱלֹהֶיךָ בְּכָל מַעֲשֵׂה יָדְךָ אֲשֶׁר תַּעֲשֶׂה.</b> עתה מוסיפה התורה שבאותה שנה ישמוט כל אחד מישראל את החובות שזולתו חייב לו.
<h2>פרק טו</h2>
(א) <b>מִקֵּץ שֶׁבַע שָׁנִים תַּעֲשֶׂה שְׁמִטָּה.</b>
(ב) <b>וְזֶה דְּבַר</b>, עניין<br>  <b>הַשְּׁמִטָּה: שָׁמוֹט</b>, יניח, יעזוב <br>  <b>כָּל בַּעַל מַשֵּׁה</b>, נושה את<br>  <b>יָדוֹ</b>, תביעתו<br>  <b>אֲשֶׁר יַשֶּׁה בְּרֵעֵהוּ</b>, בחברו. כשתגיע השנה הזאת, <br>  <b>לֹא יִגֹּשׂ</b>, יתבע, ידחוק<br>  <b>אֶת רֵעֵהוּ וְאֶת אָחִיו</b> לשלם לו חוב שעברה עליו שנת השבע,<br>  <b>כִּי</b> כבר<br>  <b>קָרָא</b>, הכריז,<br>  <br>  או: עבר המועד הקבוע<br>  של<br>  <b>שְׁמִטָּה לַה',</b> והחובות בטלו.
(ג) <b>אֶת הַנָּכְרִי תִּגֹּשׂ, ו</b>אולם, <br>  <b>אֲשֶׁר יִהְיֶה לְךָ אֶת</b>, מ<br>  <b>אָחִיךָ</b>–<br>  <b>תַּשְׁמֵט יָדֶךָ.</b>
(ד) הרקע החברתי למצווה זו הוא קיומם של עניים שהוצרכו לִלוות מן העשירים מהם, וטרם עלה בידם לפרוע את חובם. בעקבות ההנחה המציאותית הזאת מובאת כאן הערת תקווה וברכה:<br>  <br>  <b>אֶפֶס</b>, אבל, אנחנו באמת מצפים <br>  <b>כִּי לֹא יִהְיֶה בְּךָ אֶבְיוֹן,</b> עני, <br>  <b>כִּי בָרֵךְ יְבָרֶכְךָ ה' בָּאָרֶץ אֲשֶׁר ה' אֱלֹהֶיךָ נֹתֵן לְךָ נַחֲלָה לְרִשְׁתָּהּ.</b>
(ה) <b>רַק אִם שָׁמוֹעַ תִּשְׁמַע בְּקוֹל ה' אֱלֹהֶיךָ, לִשְׁמֹר לַעֲשׂוֹת אֶת כָּל הַמִּצְוָה הַזֹּאת</b><br>  <b>אֲשֶׁר אָנֹכִי מְצַוְּךָ הַיּוֹם,</b> הן המצוות שדובר בהן קודם לכן והן אלה שיופיעו בהמשך.
(ו) <b>כִּי ה' אֱלֹהֶיךָ בֵּרַכְךָ כַּאֲשֶׁר דִּבֶּר לָךְ, וְהַעֲבַטְתָּ</b>, תַּלווה כסף ל<br>  <b>גּוֹיִם רַבִּים, וְאַתָּה לֹא תַעֲבֹט,</b> תִּלווה. <br>  <b>וּמָשַׁלְתָּ בְּגוֹיִם רַבִּים, וּבְךָ לֹא יִמְשֹׁלוּ.</b> וכך לא יצטרכו לשמיטת החובות בשנת השמיטה.
(ז) על כן, <br>  <b>כִּי יִהְיֶה בְךָ אֶבְיוֹן מֵאַחַד אַחֶיךָ בְּאַחַד שְׁעָרֶיךָ,</b> באחד ממקומות מושבותיך<br>  <b>בְּאַרְצְךָ אֲשֶׁר ה' אֱלֹהֶיךָ נֹתֵן לָךְ</b>– <br>  <b>לֹא תְאַמֵּץ</b>, תחַזק <br>  <b>אֶת לְבָבְךָ</b> להיאטם לבקשתו,<br>  <b>וְלֹא תִקְפֹּץ</b>, תקמוץ, תסגור <br>  <b>אֶת יָדְךָ מֵאָחִיךָ</b>, בפני אחיך<br>  <b>הָאֶבְיוֹן</b> שלא לתת לו אפילו נדבות קטנות.
(ח) <b>כִּי פָתֹחַ תִּפְתַּח אֶת יָדְךָ לוֹ,</b><br>  <b>וְהַעֲבֵט תַּעֲבִיטֶנּוּ</b>, הלווה לו במשכון <br>  <b>דֵּי מַחְסֹרוֹ אֲשֶׁר יֶחְסַר לוֹ,</b> ככל שיזדקק.
(ט) <b>הִשָּׁמֶר לְךָ פֶּן</b>, שמא<br>  <b>יִהְיֶה דָבָר עִם לְבָבְךָ בְלִיַּעַל</b>, יעלה רעיון מרושע בלבך<br>  <b>לֵאמֹר: קָרְבָה</b>, עוד מעט מגיעה<br>  <b>שְׁנַת הַשֶּׁבַע, שְׁנַת הַשְּׁמִטָּה,</b><br>  <b>וְ</b> לכן<br>  <b>רָעָה עֵינְךָ בְּאָחִיךָ הָאֶבְיוֹן, וְלֹא תִתֵּן לוֹ</b> הלוואות גדולות, העלולות להסב לך הפסד מרובה.<br>  <b>וְקָרָא</b> אם האביון יתלונן <br>  <b>עָלֶיךָ אֶל ה'</b>– <br>  <b>וְהָיָה בְךָ חֵטְא.</b> אמנם אין התורה מחייבת להלוות כסף לעניים כאשר הדבר כרוך בהפסדו של המלווה, מעבר לחובה הכללית לעשות טוב ולנהוג בהגינות. עם זאת, אם אדם מסרב להלוות לעני בגלל מצוות ה' שנועדה להקל על העניים – הוא חוטא.
(י) <b>נָתוֹן תִּתֵּן לוֹ</b> את ההלוואה, למרות שאתה יודע שיש אפשרות שהיא לא תוחזר לאחר השמיטה, <br>  <b>וְלֹא יֵרַע לְבָבְךָ בְּתִתְּךָ לוֹ.</b> נתינת הצדקה או הסיוע לזולת אינם מעשים חיצוניים בלבד, אלא הם קשורים גם במצב הנפש של העושה. אין לתת מתוך חוסר רצון ותחושה מרירה,<br>  <br>  <b>כִּי בִּגְלַל הַדָּבָר הַזֶּה</b>– נתינתך הנדיבה בסבר פנים יפות <br>  <b>יְבָרֶכְךָ ה' אֱלֹהֶיךָ בְּכָל מַעֲשֶׂךָ וּבְכֹל מִשְׁלַח יָדֶךָ.</b>
(יא) <b>כִּי לֹא יֶחְדַּל אֶבְיוֹן מִקֶּרֶב הָאָרֶץ.</b> הרי בפועל תמיד יישארו אביונים. אף על פי שהובעה לעיל המשאלה שלא כך יהיה בעולם האידיאלי. <br>  <b>עַל כֵּן אָנֹכִי מְצַוְּךָ לֵאמֹר: פָּתֹחַ תִּפְתַּח אֶת יָדְךָ לְאָחִיךָ, לַעֲנִיֶּךָ וּלְאֶבְיֹנְךָ בְּאַרְצֶךָ.</b>
(יב) <b>כִּי יִמָּכֵר לְךָ אָחִיךָ הָעִבְרִי אוֹ הָעִבְרִיָּה,</b> שנקלעו לחובות מסיבות שונות –<br>  <b>וַעֲבָדְךָ שֵׁשׁ שָׁנִים,</b> שכן זה היה אמצעי התשלום האחרון שלו – עבדות לתקופה קצובה.<br>  <br>  <b>וּבַשָּׁנָה הַשְּׁבִיעִת תְּשַׁלְּחֶנּוּ חָפְשִׁי מֵעִמָּךְ.</b>
(יג) <b>וְכִי תְשַׁלְּחֶנּוּ חָפְשִׁי מֵעִמָּךְ</b>–<br>  <b>לֹא תְשַׁלְּחֶנּוּ רֵיקָם,</b> בידיים ריקות.
(יד) <b>הַעֲנֵיק תַּעֲנִיק לוֹ מִצֹּאנְךָ וּמִגָּרְנְךָ וּמִיִּקְבֶךָ,</b> מכל <br>  <b>אֲשֶׁר בֵּרַכְךָ ה' אֱלֹהֶיךָ תִּתֶּן לוֹ</b> מתנה ניכרת כשישתחרר.
(טו) אמנם לפי שורת הדין, אין הדבר מתבקש, שהרי שילמת את מחירו, והוא עָבד למענך, ובכל זאת אתה נדרש להעניק לבן עמך מתנה בעת הזאת, שהרי אתה עצמך באת ממשפחת עבדים – <br>  <b>וְזָכַרְתָּ כִּי עֶבֶד הָיִיתָ בְּאֶרֶץ מִצְרַיִם</b>–<br>  <b>וַיִּפְדְּךָ</b>, הציל אותך<br>  <b>ה' אֱלֹהֶיךָ. עַל כֵּן אָנֹכִי מְצַוְּךָ אֶת הַדָּבָר הַזֶּה הַיּוֹם.</b>
(טז) <b>וְהָיָה כִּי יֹאמַר אֵלֶיךָ: "לֹא אֵצֵא מֵעִמָּךְ"</b> בשנה השביעית, <br>  <b>כִּי אֲהֵבְךָ וְאֶת</b> בני<br>  <b>בֵּיתֶךָ, כִּי טוֹב לוֹ עִמָּךְ.</b> אולי הוא חושש לקבל על עצמו את האחריות וההתחייבויות המוטלות על אדם חופשי –
(יז) <b>וְלָקַחְתָּ אֶת הַמַּרְצֵעַ</b>, כלי אומנות של רצען המשמש לנקיבת חורים. עשוי מחוד מתכתי הנעוץ בקת או בעצם,<br>  <b>וְנָתַתָּה בְאָזְנוֹ וּבַדֶּלֶת.</b> עליך להצמיד את אוזנו של העבד ליד הדלת, ולנקב באוזן באמצעות המרצע נקב שיגיע עד הדלת, ועל ידי מעשה זה – <br>  <b>וְהָיָה לְךָ עֶבֶד עוֹלָם,</b> ולא ישתחרר בשנה השביעית.<b>וְאַף לַאֲמָתְךָ</b>, לשפחתך <br>  <b>תַּעֲשֶׂה כֵּן.</b>
(יח) <b>לֹא יִקְשֶׁה בְעֵינֶךָ בְּשַׁלֵּחֲךָ אֹתוֹ חָפְשִׁי מֵעִמָּךְ,</b> שלא כעבדים שאינם עבריים, שבהם אתה מחזיק לעולם, <br>  <b>כִּי מִשְׁנֶה</b>, פי שניים מ<br>  <b>שְׂכַר שָׂכִיר עֲבָדְךָ, שֵׁשׁ שָׁנִים,</b> שכן חוזה שכיר סתמי נהג למשך שלוש שנים.<br>  לקחת אפוא אדם שיעבוד כפליים מזמנו של שכיר, וכנראה עולה פחות. על כל פנים, הוא אחד מאחיך בני ישראל, ועליך להתחשב בו ולהעניק לו מצב נוח המאפשר פתיחת דרך חדשה. <br>  <b>וּבֵרַכְךָ ה' אֱלֹהֶיךָ בְּכֹל אֲשֶׁר תַּעֲשֶׂה.</b> כאן נוספים פרטים אחדים על האמור שם.
(יט) <b>כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ, הַזָּכָר</b>–<br>  <b>תַּקְדִּישׁ לַה' אֱלֹהֶיךָ. לֹא תַעֲבֹד בִּבְכֹר שׁוֹרֶךָ וְלֹא תָגֹז</b>, תגזוז את הצמר שעל <br>  <b>בְּכוֹר צֹאנֶךָ.</b>
(כ) <b>לִפְנֵי ה' אֱלֹהֶיךָ תֹאכֲלֶנּוּ שָׁנָה בְשָׁנָה,</b> בכל שנה,<br>  <b>בַּמָּקוֹם אֲשֶׁר יִבְחַר ה'</b>–<br>  <b>אַתָּה וּבֵיתֶךָ.</b>
(כא) <b>וְכִי יִהְיֶה בוֹ</b>– בבכור<br>  <b>מוּם</b>, למשל שהוא יהיה <br>  <b>פִּסֵּחַ אוֹ עִוֵּר</b> או שיהיה בו<br>  <b>כֹּל מוּם רָע</b>–<br>  <b>לֹא תִזְבָּחֶנּוּ לַה' אֱלֹהֶיךָ.</b>
(כב) <b>בִּשְׁעָרֶיךָ תֹּאכֲלֶנּוּ,</b> את בשרו מותר לך לאכול בכל מקום ומקום – <br>  <b>הַטָּמֵא וְהַטָּהוֹר יַחְדָּו, כַּצְּבִי וְכָאַיָּל</b>– כפי המזדמן, כמו שאוכלים את הצבי ואת האייל, שאינם ראויים לקרבן, ואין להם דיני קדושה מיוחדים.
(כג) <b>רַק אֶת דָּמוֹ לֹא תֹאכֵל, עַל הָאָרֶץ תִּשְׁפְּכֶנּוּ כַּמָּיִם.</b>
<h2>פרק טז</h2>
(א) <b>שָׁמוֹר אֶת חֹדֶשׁ הָאָבִיב, וְעָשִׂיתָ פֶּסַח לַה' אֱלֹהֶיךָ.</b> שמור והקפד שימי הפסח שבחודש הראשון לחודשי השנה יחולו תמיד באביב, זמן הבשלת התבואה החדשה, <br>  <b>כִּי בְּחֹדֶשׁ הָאָבִיב הוֹצִיאֲךָ ה' אֱלֹהֶיךָ מִמִּצְרַיִם לָיְלָה.</b>
(ב) <b>וְזָבַחְתָּ</b> בו קרבן <br>  <b>פֶּסַח לַה' אֱלֹהֶיךָ</b>–<br>  <b>צֹאן</b> לקרבן הפסח עצמו<br>  <b>וּבָקָר</b> לצורך הסעודה והקרבנות הנלווים לפסח,<br>  <br>  <b>בַּמָּקוֹם אֲשֶׁר יִבְחַר ה' לְשַׁכֵּן שְׁמוֹ שָׁם.</b>
(ג) <b>לֹא תֹאכַל עָלָיו</b>, עם קרבן הפסח<br>  <b>חָמֵץ.</b><br>  <b>שִׁבְעַת יָמִים תֹּאכַל עָלָיו מַצּוֹת,</b> לחם שלא הניחו לעיסתו לתסוס, שהן <br>  <b>לֶחֶם עֹנִי,</b> לחם של עניים,<br>  <b>כִּי בְחִפָּזוֹן יָצָאתָ מֵאֶרֶץ מִצְרַיִם.</b> מצוות אכילת המצות מזכירה הן את החיפזון שנכפה על ישראל במצרים ולא אִפשר להם להשתהות עד שבצקם יתפח, הן את העוני והגלות שקדמה לכך,<br>  <br>  <b>לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כֹּל יְמֵי חַיֶּיךָ.</b>
(ד) <b>וְלֹא יֵרָאֶה לְךָ שְׂאֹר</b>, חמץ העשוי להחמיץ עיסה, מחמצת<br>  <b>בְּכָל גְּבֻלְךָ שִׁבְעַת יָמִים.וְלֹא יָלִין מִן הַבָּשָׂר</b> של קרבן הפסח<br>  <b>אֲשֶׁר תִּזְבַּח בָּעֶרֶב בַּיּוֹם הָרִאשׁוֹן</b>, הקודם לשבעת הימים<br>  –<br>  <b>לַבֹּקֶר.</b> יש לסיים את אכילתו בלילה.
(ה) <b>לֹא תוּכַל לִזְבֹּחַ אֶת הַפָּסַח בְּאַחַד שְׁעָרֶיךָ אֲשֶׁר ה' אֱלֹהֶיךָ נֹתֵן לָךְ.</b> למרות שאת קרבן הפסח לא אוכלים הכהנים, אלא כל ישראל אוכלים אותו עם בני משפחותיהם בבתיהם, אין לזבחו בכל מקום.
(ו) <b>כִּי אִם אֶל הַמָּקוֹם אֲשֶׁר יִבְחַר ה' אֱלֹהֶיךָ לְשַׁכֵּן שְׁמוֹ</b>– בבית המקדש, <br>  <b>שָׁם תִּזְבַּח אֶת הַפֶּסַח בָּעָרֶב, כְּבוֹא הַשֶּׁמֶשׁ</b>, בזמן שקיעת השמש של יום ארבעה-עשר, <br>  <b>מוֹעֵד צֵאתְךָ מִמִּצְרָיִם.</b> אמנם יציאת מצרים בפועל אירעה רק בבוקר, אבל כבר בערב היו ישראל מוכנים לצאת.
(ז) <b>וּבִשַּׁלְתָּ</b>, לא במים אלא הַכְשר את בשר הפסח בצלייה<br>  <b>וְאָכַלְתָּ</b> אותו <br>  <b>בַּמָּקוֹם אֲשֶׁר יִבְחַר ה' אֱלֹהֶיךָ בּוֹ. וּפָנִיתָ בַבֹּקֶר</b> ולא קודם לכן<br>  <b>וְהָלַכְתָּ לְאֹהָלֶיךָ.</b> חכמים למדו הוראה זו כהלכה כללית לכל מקריב קרבן במקדש, שטעון 'לינה' בירושלים, כלומר שלא ישוב לעירו מיד לאחר ההקרבה, אלא ישהה בעיר הקודש עד הבוקר שלמחרת.
(ח) <b>שֵׁשֶׁת יָמִים תֹּאכַל מַצּוֹת, וּבַיּוֹם הַשְּׁבִיעִי</b>, שאף בו תאכל מצות, תהיה גם <br>  <b>עֲצֶרֶת</b>, יום עצירה או התכנסות <br>  <b>לַה' אֱלֹהֶיךָ,</b> שבה<br>  <b>לֹא תַעֲשֶׂה מְלָאכָה.</b> גם אם לא תישארו בבית ה' כל שבעת הימים, עליכם לחוג את היום השביעי.
(ט) <b>שִׁבְעָה שָׁבֻעֹת תִּסְפָּר לָךְ.מֵהָחֵל חֶרְמֵשׁ בַּקָּמָה</b>, מזמן תחילת הקציר <br>  <b>תָּחֵל לִסְפֹּר שִׁבְעָה שָׁבֻעוֹת.</b>
(י) <b>וְעָשִׂיתָ חַג שָׁבֻעוֹת לַה' אֱלֹהֶיךָ.</b> עד כה לא נאמר דבר על תוכן החג הזה, אלא שנקרא כך משום שהוא חל לאחר ספירת שבעה שבועות. <br>  <b>מִסַּת</b>, שיעור מתנתך כפי <br>  <b>נִדְבַת יָדְךָ אֲשֶׁר תִּתֵּן, כַּאֲשֶׁר יְבָרֶכְךָ ה' אֱלֹהֶיךָ.</b> זהו חג של תחילת הקיץ, עת התחלת לקיטת היבול והבשלתו. אז יכול אדם לראות במה בירכו ה' השנה, ולפי כמות היבול ואיכותו יביא מתנה לה'.
(יא) <b>וְשָׂמַחְתָּ לִפְנֵי ה' אֱלֹהֶיךָ, אַתָּה וּבִנְךָ וּבִתֶּךָ</b>, כל משפחתך <br>  <b>וְעַבְדְּךָ וַאֲמָתֶךָ וְהַלֵּוִי אֲשֶׁר בִּשְׁעָרֶיךָ</b>, שכן הלוי, שלא הייתה לו נחלה, היה ניזון מיבולם של בעלי השדות, <br>  <b>וְהַגֵּר וְהַיָּתוֹם וְהָאַלְמָנָה אֲשֶׁר בְּקִרְבֶּךָ</b>, וכל זה נעשה <br>  <b>בַּמָּקוֹם אֲשֶׁר יִבְחַר ה' אֱלֹהֶיךָ לְשַׁכֵּן שְׁמוֹ שָׁם.</b>
(יב) <b>וְזָכַרְתָּ כִּי עֶבֶד הָיִיתָ בְּמִצְרָיִם.</b> אף על פי שתחגגו מתוך חירות ושפע, עליכם לזכור שאין זה המצב הראשוני והמובן מאליו, ולהכיר לה' טובה על כך. <br>  <b>וְשָׁמַרְתָּ וְעָשִׂיתָ אֶת הַחֻקִּים הָאֵלֶּה.</b>
(יג) <b>חַג הַסֻּכֹּת תַּעֲשֶׂה לְךָ</b> במשך <br>  <b>שִׁבְעַת יָמִים,</b> וזמנו הוא<br>  <b>בְּאָסְפְּךָ</b> את היבול <br>  <b>מִגָּרְנְךָ וּמִיִּקְבֶךָ,</b> בסוף שנת היבולים. חג הסוכות הוא חג של הודיה לה' על החסדים שגמל עם עמו במדבר ובארץ.
(יד) <b>וְשָׂמַחְתָּ בְּחַגֶּךָ</b>–<br>  <b>אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ וְהַלֵּוִי וְהַגֵּר וְהַיָּתוֹם וְהָאַלְמָנָה אֲשֶׁר בִּשְׁעָרֶיךָ,</b> כל האוכלים על שולחנך.
(טו) <b>שִׁבְעַת יָמִים תָּחֹג לַה' אֱלֹהֶיךָ בַּמָּקוֹם אֲשֶׁר יִבְחַר ה', כִּי יְבָרֶכְךָ ה' אֱלֹהֶיךָ בְּכֹל תְּבוּאָתְךָ וּבְכֹל מַעֲשֵׂה יָדֶיךָ, וְהָיִיתָ אַךְ</b>, רק <br>  <b>שָׂמֵחַ,</b> בלי דאגות וטרדות.
(טז) <b>שָׁלוֹשׁ פְּעָמִים בַּשָּׁנָה יֵרָאֶה כָל זְכוּרְךָ</b>, הזכרים שבך<br>  <b>אֶת פְּנֵי ה' אֱלֹהֶיךָ בַּמָּקוֹם אֲשֶׁר יִבְחָר</b> ה', בבית הבחירה שלו<br>  <b>: בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת. וְלֹא יֵרָאֶה אֶת פְּנֵי ה' רֵיקָם,</b> בידיים ריקות. כשתבואו למקום ראייתו עליכם להביא אתכם מתנה כלשהי.
(יז) <b>אִישׁ כְּמַתְּנַת יָדוֹ</b> יביא <br>  <b>כְּבִרְכַּת ה' אֱלֹהֶיךָ אֲשֶׁר נָתַן לָךְ.</b> הנתינה אינה מוגדרת, וכל אדם יביא כרצונו.
(יח) <b>שֹׁפְטִים וְשֹׁטְרִים תִּתֶּן לְךָ בְּכָל שְׁעָרֶיךָ אֲשֶׁר ה' אֱלֹהֶיךָ נֹתֵן לְךָ לִשְׁבָטֶיךָ.</b> ישראל חייבים להעמיד שופטים ושוטרים גם בשאר המקומות שבהם יֵשבו. <br>  <b>וְשָׁפְטוּ אֶת הָעָם מִשְׁפַּט צֶדֶק,</b> שהוא תנאי הכרחי לקיומה של האומה.
(יט) <b>לֹא תַטֶּה מִשְׁפָּט.</b> אל תסיט את המשפט מן הצדק. <br>  <b>לֹא תַכִּיר פָּנִים.</b> אל תטה חסד לבעל דין שאתה מכירו. <br>  <b>וְלֹא תִקַּח שֹׁחַד,</b><br>  <b>כִּי הַשֹּׁחַד יְעַוֵּר</b> אפילו <br>  <b>עֵינֵי חֲכָמִים,</b> והם מאבדים את שיקול הדעת. אין מדובר כאן דווקא בקבלת טובת הנאה מכוונת וישירה על מנת להגיע לתוצאות מסוימות במשפט. קבלת טובת הנאה כשלעצמה גורמת לראות את הדברים באופן אחר, <br>  <b>ו</b> גם אם השופט רוצה לפסוק דין צדק, השוחד <br>  <b>יסַלֵּף</b>, יעוות<br>  <b>דִּבְרֵי צַדִּיקִם</b>, דברים צודקים.
(כ) אין די בשמירת החוק הצודק, אלא <br>  <b>צֶדֶק צֶדֶק תִּרְדֹּף,</b> יש להשתדל ולהתאמץ להשליט את הצדק, <br>  <b>לְמַעַן תִּחְיֶה וְיָרַשְׁתָּ אֶת הָאָרֶץ אֲשֶׁר ה' אֱלֹהֶיךָ נֹתֵן לָךְ,</b> שכן צריכה להתקיים בה מדינה מתוקנת שבה ישררו צדק ויושר.
(כא) <b>לֹא תִטַּע לְךָ אֲשֵׁרָה כָּל עֵץ</b> פולחני<br>  <b>אֵצֶל מִזְבַּח ה' אֱלֹהֶיךָ אֲשֶׁר תַּעֲשֶׂה לָּךְ.</b> אל תחלוק לה' כבוד באותו אופן שעובדים אלוהים אחרים.
(כב) <b>וְ</b> כיוצא בזה, <br>  <b>לֹא תָקִים לְךָ מַצֵּבָה</b>, אבן או מבנה גבוה המשמש מוקד פולחן,<br>  <br>  <b>אֲשֶׁר שָׂנֵא ה' אֱלֹהֶיךָ.</b>
<h2>פרק יז</h2>
(א) <b>לֹא תִזְבַּח לַה' אֱלֹהֶיךָ שׁוֹר וָשֶׂה</b>, בקר או צאן <br>  <b>אֲשֶׁר יִהְיֶה בוֹ מוּם,</b> כפי שכבר הוגדר,<br>  <br>  וגם בקר או צאן שיש בו<br>  <b>כֹּל דָּבָר רָע,</b> פגמים אחרים שאינם מוגדרים כמומים אך מכערים את הבהמה או הופכים אותה לבלתי ראויה, למשל סימנים בולטים לגיל מופלג,<br>  <br>  <b>כִּי תוֹעֲבַת ה' אֱלֹהֶיךָ הוּא.</b> המום עצמו אינו התועבה. המעשה של הקרבת בהמה כזו לפני ה' הוא הנתעב שכן ראוי שמתנת האדם לאלוקיו תהיה מכובדת ככל האפשר.
(ב) <b>כִּי יִמָּצֵא בְקִרְבְּךָ בְּאַחַד שְׁעָרֶיךָ</b>, מקומות היישוב שלך <br>  <b>אֲשֶׁר ה' אֱלֹהֶיךָ נֹתֵן לָךְ, אִישׁ אוֹ אִשָּׁה אֲשֶׁר יַעֲשֶׂה אֶת הָרַע בְּעֵינֵי ה' אֱלֹהֶיךָ לַעֲבֹר בְּרִיתוֹ</b>–
(ג) <b>וַיֵּלֶךְ וַיַּעֲבֹד אֱלֹהִים אֲחֵרִים וַיִּשְׁתַּחוּ לָהֶם.</b> עבודה זרה אינה עברה על אחת ממצוות התורה בלבד, אלא היא הפרת הברית היסודית עם אלוקים. אולי זהו פשר פועל ההליכה, המצורף תמיד לעובדי עבודה זרה בישראל, כאומר פנה והתרחק מיהדותו.<br>  <br>  <b>ו</b> מבחינה זו אין הבדל בין טיבם של האלוהים האחרים שהוא בוחר לעבוד, אם <br>  <b>לַשֶּׁמֶשׁ אוֹ לַיָּרֵחַ אוֹ לְכָל צְבָא הַשָּׁמַיִם אֲשֶׁר לֹא צִוִּיתִי,</b> ציוויתי שלא לעבדם או לכבדם. או: לא מיניתי אותם על הנהגת העולם כפי שסבורים אותם שעובדים להם.
(ד) <b>וְהֻגַּד לְךָ</b> הדבר, <br>  <b>וְשָׁמָעְתָּ וְדָרַשְׁתָּ</b>, ביררת<br>  <b>הֵיטֵב.</b> כמו בשאר עניינים המגיעים אל בית הדין, אל לך, הדיין, להסתפק בשמועה. מוטל עליך לבחון היטב את העובדות ולהוכיח את פרטיהן כדי לבסס את התביעה. <br>  <b>וְהִנֵּה</b> התברר<br>  ש<br>  <b>אֱמֶת נָכוֹן הַדָּבָר,</b><br>  <b>נֶעֶשְׂתָה הַתּוֹעֵבָה הַזֹּאת בְּיִשְׂרָאֵל.</b>
(ה) <b>וְהוֹצֵאתָ אֶת הָאִישׁ הַהוּא אוֹ אֶת הָאִשָּׁה הַהִוא אֲשֶׁר עָשׂוּ אֶת הַדָּבָר הָרָע הַזֶּה אֶל שְׁעָרֶיךָ, אֶת הָאִישׁ אוֹ אֶת הָאִשָּׁה,</b> היחידים העובדים עבודה זרה,<br>  <br>  <b>וּסְקַלְתָּם בָּאֲבָנִים וָמֵתוּ.</b>
(ו) <b>עַל פִּי שְׁנַיִם עֵדִים אוֹ שְׁלֹשָׁה עֵדִים יוּמַת הַמֵּת.</b> במשפט שבו דנים דיני נפשות הכרחי שהעדות תינתן לפחות על פי שני עדים. <br>  <b>לֹא יוּמַת עַל פִּי עֵד אֶחָד.</b> גם אם עד יחיד יכול לסייע לגרסה שסופרה על פלוני, אין די בו לחרוץ גורלו של אדם למיתה. שני עדים מעניקים לאירוע אופי אובייקטיבי, שכן אובייקטיביות כוללת יציאה מתחומו של פרט אחד, ידיעתו, תחושתו או חווייתו, אל מקומם של שניים, שהוא מהימן יותר. כמובן, כל אחד מן העדים הללו נחקר בפני עצמו ודבריו מאומתים עם דברי חברו.
(ז) <b>יַד הָעֵדִים תִּהְיֶה בּוֹ בָרִאשֹׁנָה לַהֲמִיתוֹ, וְיַד כָּל הָעָם</b>–<br>  <b>בָּאַחֲרֹנָה.</b> למרות שהעדים אינם מביאים את עונש המוות לידי גמר, הם שמתחילים בביצוע פסק הדין.<br>  כיוון שכך, אם העדים מעלילים על הנאשם עלילת שווא, העד עלול להירתע ברגע האחרון ולחזור בו. חובת העדים להשתתף בביצוע פסק הדין מדגישה בפניהם את מלוא האחריות שהם נושאים לעדותם. <br>  <b>וּבִעַרְתָּ הָרָע מִקִּרְבֶּךָ.</b>
(ח) <b>כִּי יִפָּלֵא</b>, ייעלם<br>  <b>מִמְּךָ</b>, <br>  <b>דָבָר לַמִּשְׁפָּט</b>. אם לא תדע להכריע בעניין משפטי, בין שזה יהיה קושי להבדיל <br>  <b>בֵּין דָּם לְדָם,</b> בין דמו של אדם זכאי בדיני נפשות לאדם חייב,<br>  או: בין דם טהור לדם טמא בדינים הקשורים לדם ממשי.<br>  אם לא תדע להכריע <br>  <b>בֵּין דִּין לְדִין</b> בדיני ממונות, לא תדע לאיזה דין יש להשוות את המקרה שלפניך, <br>  <b>ו</b> אם לא תדע להבחין <br>  <b>בֵין נֶגַע לָנֶגַע</b> בנגעי הצרעת; כאשר יהיו חלוקות דעותיהם של שני דיינים או יותר, ויקשה עליהם להגיע לידי הכרעה, עלול הדבר להגיע לידי <br>  <b>דִּבְרֵי רִיבֹת</b>, ויכוח לבירור האמת<br>  <br>  <b>בִּשְׁעָרֶיךָ</b>, בשערים שבהם המשפט –<br>  <b>וְקַמְתָּ וְעָלִיתָ אֶל הַמָּקוֹם אֲשֶׁר יִבְחַר ה' אֱלֹהֶיךָ בּוֹ,</b> שבו ישכנו יודעי התורה המומחים ביותר.
(ט) <b>וּבָאתָ אֶל הַכֹּהֲנִים הַלְוִיִּם</b>, האמורים להתמיד בלימוד התורה ובהוראתה<br>  <b>וְאֶל הַשֹּׁפֵט</b> הגבוה ביותר, נשיא בית הדין הגדול <br>  <b>אֲשֶׁר יִהְיֶה בַּיָּמִים הָהֵם, וְדָרַשְׁתָּ, וְהִגִּידוּ לְךָ אֵת דְּבַר הַמִּשְׁפָּט.</b> שופטים אלו אמורים להיות יודעי התורה לאמתה, אך מעבר לכך, להם ניתנת הסמכות העליונה להחליט, והם שיכריעו במקרה הנדון.
(י) <b>וְעָשִׂיתָ עַל פִּי הַדָּבָר אֲשֶׁר יַגִּידוּ לְךָ, מִן הַמָּקוֹם הַהוּא אֲשֶׁר יִבְחַר ה'. וְשָׁמַרְתָּ לַעֲשׂוֹת כְּכֹל אֲשֶׁר יוֹרוּךָ</b> דייני בית הדין הגדול.
(יא) <b>עַל פִּי הַתּוֹרָה אֲשֶׁר</b> אותם דיינים<br>  <b>יוֹרוּךָ וְעַל הַמִּשְׁפָּט אֲשֶׁר יֹאמְרוּ לְךָ</b>–<br>  <b>תַּעֲשֶׂה. לֹא תָסוּר מִן הַדָּבָר אֲשֶׁר יַגִּידוּ לְךָ יָמִין וּשְׂמֹאל.</b>
(יב) <b>וְהָאִישׁ אֲשֶׁר יַעֲשֶׂה בְזָדוֹן, לְבִלְתִּי שְׁמֹעַ אֶל הַכֹּהֵן הָעֹמֵד לְשָׁרֶת שָׁם אֶת ה' אֱלֹהֶיךָ</b>, הכהן הגדול<br>  <br>  <b>אוֹ אֶל הַשֹּׁפֵט</b> העומד בראש בית המשפט –<br>  <br>  <b>וּמֵת הָאִישׁ הַהוּא. וּבִעַרְתָּ הָרָע</b> שבערעור סמכותו של מרכז המערכת המשפטית<br>  <b>מִיִּשְׂרָאֵל.</b>
(יג) <b>וְכָל הָעָם יִשְׁמְעוּ</b> שהוא הוצא להורג משום שהמרה את פי בית הדין המרכזי,<br>  <b>וְיִרָאוּ וְלֹא יְזִידוּן</b>, ירֵעו<br>  <b>עוֹד.</b>
(יד) <b>כִּי תָבֹא אֶל הָאָרֶץ אֲשֶׁר ה' אֱלֹהֶיךָ נֹתֵן לָךְ וִירִשְׁתָּהּ וְיָשַׁבְתָּה בָּהּ, וְאָמַרְתָּ</b>, תבקש<br>  <b>: אָשִׂימָה</b>, אמנה <br>  <b>עָלַי מֶלֶךְ כְּכָל הַגּוֹיִם אֲשֶׁר סְבִיבֹתָי.</b>
(טו) <b>שׂוֹם תָּשִׂים עָלֶיךָ מֶלֶךְ אֲשֶׁר יִבְחַר ה' אֱלֹהֶיךָ בּוֹ</b> על ידי נביא. אולי נרמז כאן שאין הוא נבחר על ידי עמו. <br>  <b>מִקֶּרֶב אַחֶיךָ תָּשִׂים עָלֶיךָ מֶלֶךְ.</b><br>  <b>לֹא תוּכַל לָתֵת עָלֶיךָ אִישׁ נָכְרִי אֲשֶׁר לֹא אָחִיךָ הוּא.</b>
(טז) <b>רַק לֹא יַרְבֶּה לּוֹ סוּסִים.</b> איסור זה בא כנגד רצונו הטבעי של מלך להקים לעצמו חיל פרשים בצבאו. בדורות הראשונים שימשו סוסים בעיקר למלחמות, ואילו שאר בהמות שימשו לעבודה.<br>  התורה מתנגדת לריבוי סוסים כאשר אין הם נחוצים אלא להפגנת עצמה ולראווה, <br>  <b>וְלֹא יָשִׁיב</b> המלך <br>  <b>אֶת הָעָם מִצְרַיְמָה לְמַעַן הַרְבּוֹת סוּס, וַ</b> הרי <br>  <b>ה' אָמַר לָכֶם: "לֹא תֹסִפוּן לָשׁוּב בַּדֶּרֶךְ הַזֶּה עוֹד".</b> עד שקמה ממלכת החתים, מקום גידולם של סוסי המלחמה היה מצרים. מלך שירבה לו סוסים יצטרך לעמוד בקשרים קרובים עם מצרים, ואלה אינם רצויים.
(יז) <b>וְלֹא יַרְבֶּה לּוֹ נָשִׁים.</b> התורה ממתנת את הנטייה הידועה של מלכים לשאת נשים רבות, לעתים לשם התפארות. <br>  <b>וְלֹא יָסוּר לְבָבוֹ</b> כתוצאה מריבוי הנשים ומהתעסקותו בהן. <br>  <b>וְכֶסֶף וְזָהָב לֹא יַרְבֶּה לּוֹ מְאֹד.</b> אף שכל מלך זקוק לכסף לניהול ממלכתו, ועליו לגבות מסים לשם כך, אל לו להיכנס לענייני הכספים יותר מדי, ייתכן שהסיבה לכך היא שכמות גדולה של אוצרות כסף וזהב עלולה להרוס את כלכלת המדינה, שכן היא עלולה לחבל בכוח הייצור של האזרחים, ומכאן נשקפת סכנת הרס למדינה מעבר להשפעות המוסריות של המצב על המלך עצמו, יורשיו ומקורביו.
(יח) <b>וְהָיָה כְשִׁבְתּוֹ עַל כִּסֵּא מַמְלַכְתּוֹ</b>–<br>  <b>וְכָתַב לוֹ</b> בעצמו או באמצעות סופר שיכתוב לשם המלך ובשליחותו<br>  <br>  <b>אֶת מִשְׁנֵה</b>, עותק<br>  <br>  <b>הַתּוֹרָה הַזֹּאת עַל סֵפֶר</b><br>  <b>מִלִּפְנֵי הַכֹּהֲנִים הַלְוִיִּם,</b> שהם המחזיקים את הטפסים המקוריים של ספר התורה.
(יט) <b>וְהָיְתָה</b> התורה<br>  <b>עִמּוֹ, וְקָרָא בוֹ</b>– בספר התורה<br>  <b>כָּל יְמֵי חַיָּיו לְמַעַן יִלְמַד לְיִרְאָה אֶת ה' אֱלֹהָיו, לִשְׁמֹר אֶת כָּל דִּבְרֵי הַתּוֹרָה הַזֹּאת וְאֶת הַחֻקִּים הָאֵלֶּה לַעֲשֹׂתָם.</b>
(כ) משפטי המלך האמורים מיועדים <br>  <b>לְבִלְתִּי רוּם</b>, שלא יגביה את<br>  <b>לְבָבוֹ מֵאֶחָיו,</b> שמתוכם צמח, <br>  <b>וּלְבִלְתִּי סוּר מִן הַמִּצְוָה יָמִין וּשְׂמֹאול.</b> ההגבלות והמצוות החיוביות החלות על המלך אמורות לסלק גורמים שיטו אותו מדרך המצוות ולכוונו אל רצון ה'. המלך זקוק למרכבות מלחמה, לכסף וזהב לצורכי הממלכה ולנשים, אך בכל הצרכים הללו עליו לנהוג במתינות. ספר התורה המצוי לידו יזכיר לו תמיד שכוח שלטונו נשאב מן התורה, ושהוא עצמו כפוף לחוק. שכרו של המלך הנוהג כך – <br>  <b>לְמַעַן יַאֲרִיךְ יָמִים עַל מַמְלַכְתּוֹ, הוּא וּבָנָיו בְּקֶרֶב יִשְׂרָאֵל.</b> המלוכה תעבור בירושה לצאצאיו.
<h2>פרק יח</h2>
(א) <b>לֹא יִהְיֶה לַכֹּהֲנִים הַלְוִיִּם,</b> לכהנים שהם משבט לוי, ובכלל ל<br>  <b>כָל שֵׁבֶט לֵוִי, חֵלֶק וְנַחֲלָה עִם יִשְׂרָאֵל.</b> מעמדם המיוחד כרוך בתפקידים המוטלים עליהם ובכבוד רב, אך אינו מעניק להם ביטחון כלכלי. <br>  <b>אִשֵּׁי</b>, מקרבנותיו של<br>  <b>ה' וְנַחֲלָתוֹ יֹאכֵלוּן.</b> הם יאכלו על שולחן ה',<br>  משיירי חלקו, אך למחייתם בלבד.
(ב) <b>וְנַחֲלָה לֹא יִהְיֶה לּוֹ בְּקֶרֶב אֶחָיו</b> כעובדי אדמה.<br>  <b>ה' הוּא נַחֲלָתוֹ.</b> הכהנים והלויים מתפרנסים מהיותם עובדי ה'. אמנם מותר להם לעסוק בכל מלאכה, אך אין להם אחוזות אדמה מוּרשות, והם אמורים להתרכז בעניינים הקשורים לה',<br>  <b>כַּאֲשֶׁר דִּבֶּר לוֹ.</b>
(ג) <b>וְזֶה יִהְיֶה מִשְׁפַּט</b>, הזכות המוגדרת על פי החוק של<br>  <b>הַכֹּהֲנִים מֵאֵת הָעָם</b>. הראשונה ברשימת מתנותיהם מגיעה <br>  <b>מֵאֵת זֹבְחֵי הַזֶּבַח,</b> ממי ששוחטים בעלי חיים לאכילה ולא לצורך קרבן,<br>  <b>אִם שׁוֹר אִם שֶׂה: וְנָתַן לַכֹּהֵן הַזְּרֹעַ</b>, חלק מהרגל הקדמית הימנית של הבהמה<br>  <br>  <b>וְהַלְּחָיַיִם</b>, הלסת התחתונה והלשון<br>  <br>  <b>וְהַקֵּבָה.</b> מתנות כהונה אלה אינן צריכות להיאכל בקדושה, אלא הן מתנות חולין גמורות. ומתנות נוספות:
(ד) <b>רֵאשִׁית דְּגָנְךָ, תִּירֹשְׁךָ</b>, יינך<br>  <b>וְיִצְהָרֶךָ</b>, שמנך – בתור תרומה,<br>  <b>וְרֵאשִׁית גֵּז</b> צמר <br>  <b>צֹאנְךָ תִּתֶּן לּוֹ,</b> כמתנות חולין,
(ה) <b>כִּי בוֹ בָּחַר ה' אֱלֹהֶיךָ מִכָּל שְׁבָטֶיךָ,</b> ולכן עבודתו הקבועה היא <br>  <b>לַעֲמֹד לְשָׁרֵת בְּשֵׁם ה', הוּא וּבָנָיו כָּל הַיָּמִים.</b>
(ו) <b>ו</b>ְ<br>  <b>כִי יָבֹא הַלֵּוִי מֵאַחַד שְׁעָרֶיךָ מִכָּל יִשְׂרָאֵל, אֲשֶׁר הוּא גָּר שָׁם, וּבָא</b> הלוי<br>  <b>בְּכָל אַוַּת נַפְשׁוֹ</b>, כאשר ירצה,<br>  <b>אֶל הַמָּקוֹם אֲשֶׁר יִבְחַר ה'.</b> הוא רשאי להתנדב לעבוד במקדש, אף לא בזמן משמרתו.
(ז) <b>וְשֵׁרֵת בְּשֵׁם ה' אֱלֹהָיו, כְּכָל אֶחָיו הַלְוִיִּם הָעֹמְדִים שָׁם לִפְנֵי ה'</b> במשמרתם.
(ח) ובבואו לשם <br>  <b>חֵלֶק כְּחֵלֶק יֹאכֵלוּ.</b> הוא יזכה במנה עם המשרתים במשמרת המאורגנת, <br>  <b>לְבַד מִמְכָּרָיו</b>, חוץ מן ההסכמים שהיו מעין חוזי ממכר שנעשו<br>  <b>עַל</b> פי <br>  <b>הָאָבוֹת</b> של משפחות הלויים, שבהם נקבע חלקו של כל משמר. החלוקות שבהסכמים אלו היו קבועות, ומהן לא קיבל לוי שהגיע שלא בתורו.
(ט) <b>כִּי אַתָּה בָּא אֶל הָאָרֶץ אֲשֶׁר ה' אֱלֹהֶיךָ נֹתֵן לָךְ</b>–<br>  <b>לֹא תִלְמַד לַעֲשׂוֹת כְּתוֹעֲבֹת הַגּוֹיִם הָהֵם.</b> כאן נחשבים תועבה מנהגים שאין בהם בהכרח משום סגידה לאל זר או פריצות מינית, אלא מעשים שיש בהם היבט מאגי והתכוונות לשלוט בעתיד.
(י) <b>לֹא יִמָּצֵא בְךָ מַעֲבִיר בְּנוֹ וּבִתּוֹ בָּאֵשׁ</b> כטקס הכנעני שהיה משמש להקדשה או לפולחן שיבטיח הצלחה עתידית,<br>  <br>  <b>קֹסֵם קְסָמִים, מְעוֹנֵן</b>, מגלה עתידות המתייחס לעונות, כלומר לזמנים המסוגלים במיוחד למעשים מסוימים<br>  או למראה העננים<br>  <br>  <b>וּמְנַחֵשׁ</b> את העתיד על פי סימנים, כמו הקוראים בקפה בימינו. <br>  <b>וּמְכַשֵּׁף</b>, העוסק במעשי ידיעת הנסתר שלא בקדושה
(יא) <b>וְחֹבֵר חָבֶר</b>, מכשף באמצעות איסופם של בעלי חיים יחד <br>  <b>וְשֹׁאֵל אוֹב</b>, המנסה לתקשר עם המתים <br>  <b>וְיִדְּעֹנִי</b>, מגיד עתידות באמצעות עצמות המתים.<br>  כל אלה הם מכשפים מקצועיים המשמשים מדיומים אל העולמות הנסתרים. <br>  <b>וְדֹרֵשׁ אֶל הַמֵּתִים,</b> שהוא איש פרטי המתפלל אל המתים כדי לבקש את עזרתם.
(יב) <b>כִּי תוֹעֲבַת ה' כָּל עֹשֵׂה אֵלֶּה, וּבִגְלַל הַתּוֹעֵבֹת הָאֵלֶּה ה' אֱלֹהֶיךָ מוֹרִישׁ</b>, משמיד<br>  <b>אוֹתָם</b>– את הכנענים<br>  <b>מִפָּנֶיךָ.</b> התועבות הללו אינן מגונות משום שהן אמונות תפלות, אלא משום שיש בהן התמסרות לכוחות של רוע, הרס ומוות.
(יג) אתה, לעומת זאת, <br>  <b>תָּמִים</b>, שלם<br>  <br>  <b>תִּהְיֶה עִם ה' אֱלֹהֶיךָ.</b> גם אם מצוקותיך יעוררו אותך לבקש ביטחון ותשובה לשאלותיך, אל תחפש מענה בכוחות אחרים, באמצעות אמונות נכריות ודרכי פולחן זרים, אלא הֱיה שלם בהליכתך עם ה' בלבד.
(יד) <b>כִּי הַגּוֹיִם הָאֵלֶּה אֲשֶׁר אַתָּה יוֹרֵשׁ אוֹתָם, אֶל מְעֹנְנִים וְאֶל קֹסְמִים יִשְׁמָעוּ,</b><br>  <b>וְ</b> אילו <br>  <b>אַתָּה</b>–<br>  <b>לֹא כֵן נָתַן לְךָ ה' אֱלֹהֶיךָ,</b> ועליך הדברים הללו אסורים.
(טו) <b>נָבִיא מִקִּרְבְּךָ מֵאַחֶיךָ כָּמֹנִי</b>, הן מצד גדולתו והן מבחינת זהותו. כפי שהכול יודעים מי אני ומהו מוצאי – משה –<br>  כך <br>  <b>יָקִים לְךָ ה' אֱלֹהֶיךָ</b> אדם מתוככם<br>  –<br>  <b>אֵלָיו תִּשְׁמָעוּן.</b>
(טז) <b>כְּכֹל אֲשֶׁר שָׁאַלְתָּ</b>, ביקשת<br>  <b>מֵעִם ה' אֱלֹהֶיךָ בְּחֹרֵב בְּיוֹם הַקָּהָל</b>, במעמד הר סיני<br>  <b>לֵאמֹר: "לֹא אֹסֵף לִשְׁמֹעַ אֶת קוֹל ה' אֱלֹהָי, וְאֶת הָאֵשׁ הַגְּדֹלָה הַזֹּאת לֹא אֶרְאֶה עוֹד</b>–<br>  <b>וְלֹא אָמוּת",</b> שכן יראתם מן המפגש הישיר עם אלוקים וביקשתם שאני אתווך בינו ובינכם.
(יז) <b>וַיֹּאמֶר ה' אֵלָי</b> בתגובה לשאלתכם<br>  <b>: "הֵיטִיבוּ אֲשֶׁר דִּבֵּרוּ.</b>
(יח) <b>נָבִיא אָקִים לָהֶם מִקֶּרֶב אֲחֵיהֶם כָּמוֹךָ, וְנָתַתִּי דְבָרַי בְּפִיו, וְדִבֶּר אֲלֵיהֶם אֵת כָּל אֲשֶׁר אֲצַוֶּנּוּ".</b> כזה יהיה השליח שימסור לכם את דבר ה'. הוא לא יהיה אפיק התקשורת המתמיד ביניכם לבין אלוקים, ולא יהיה חלק מרשויות השלטון שלכם. ה' יחון איש כזה בכוח נבואי, ובאמצעותו יוכל למסור את דבר ה' בשעת הצורך.
(יט) המשך דברי ה', הבוחר ומעמיד את הנביא:<br>  <b>וְהָיָה הָאִישׁ אֲשֶׁר לֹא יִשְׁמַע אֶל דְּבָרַי אֲשֶׁר יְדַבֵּר</b> הנביא <br>  <b>בִּשְׁמִי</b>–<br>  <b>אָנֹכִי אֶדְרֹשׁ מֵעִמּוֹ,</b> אתבע ממנו, ואעניש אותו על סירובו לציית.
(כ) <b>אַךְ הַנָּבִיא אֲשֶׁר יָזִיד,</b> יפעל בכוונת זדון<br>  <b>לְדַבֵּר דָּבָר בִּשְׁמִי, אֵת אֲשֶׁר לֹא צִוִּיתִיו לְדַבֵּר.</b> הנביא המקבל את דבר ה' עלול להתפתות לומר בשם ה' דברים שלא צוּוה לאמרם. אמנם הוא אמור להיות אדם מיוחד, שכן ה' בחר בו לתפקיד נעלה זה,<br>  אך הוא עלול לרצות להוסיף הערות, הסברים או דברים אחרים מדעתו על הנבואה ששמע. כמו לשומעיו מותר לו לנסות להבין את משמעות הנבואה, אך אסור לו לדבר בשם ה' מה שה' לא הורה. <br>  <b>ו</b> אפשרות גרועה מכך – <br>  <b>אֲשֶׁר יְדַבֵּר בְּשֵׁם אֱלֹהִים אֲחֵרִים</b>, גם אם לא יטיף לעבודה זרה בהכרח, אם יטען שנשלח על ידי כוח אחר –<br>  <b>וּמֵת</b>, יש להמית את <br>  <b>הַנָּבִיא הַהוּא.</b>
(כא) <b>וְכִי תֹאמַר בִּלְבָבֶךָ</b> כאשר יבוא נביא וידבר בשם ה'<br>  <b>: אֵיכָה</b>, איך <br>  <b>נֵדַע אֶת הַדָּבָר אֲשֶׁר לֹא דִבְּרוֹ ה'?</b> שלא כלויים וככהנים, שקל לזהותם, אפשר לטעות בקלות בזיהויו של נביא האמת. אין הוא ניכר במוצאו או בסממנים חיצוניים, אלא הוא אחד מבני העם המדבר בשם ה'.
(כב) <b>אֲשֶׁר יְדַבֵּר הַנָּבִיא בְּשֵׁם ה', וְלֹא יִהְיֶה הַדָּבָר וְלֹא יָבֹא</b>, יתקיים<br>  – <br>  <b>הוּא הַדָּבָר אֲשֶׁר לֹא דִבְּרוֹ ה'.</b> דבר ה' האמתי צריך להיות בהיר ונקי בלי פגם, ולפיכך אם יאמר הנביא דבר שלא יתקיים –<br>  <b>בְּזָדוֹן</b>, ברשעות ומתוך רצון לחטוא<br>  <b>דִּבְּרוֹ הַנָּבִיא.</b><br>  <b>לֹא תָגוּר</b>, אל תפחד<br>  <b>מִמֶּנּוּ</b>– מן הנביא.ערים אלה עדיין אינן פעילות.<br>  עתה הוא מצווה את באי הארץ להוסיף עליהן ערים בעבר הירדן המערבי. הלכות אלו מבטאות את הקביעה כי שלטון התורה הוא שיקבע ויעצב מחדש את מנהגי החברה הקדומים.
<h2>פרק יט</h2>
(א) <b>כִּי יַכְרִית ה' אֱלֹהֶיךָ אֶת הַגּוֹיִם אֲשֶׁר ה' אֱלֹהֶיךָ נֹתֵן לְךָ אֶת אַרְצָם, וִירִשְׁתָּם וְיָשַׁבְתָּ בְעָרֵיהֶם וּבְבָתֵּיהֶם,</b> אחרי כיבוש הארץ והתייצבות היישוב בה,
(ב) <b>שָׁלוֹשׁ עָרִים תַּבְדִּיל לָךְ בְּתוֹךְ אַרְצְךָ אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ.</b>
(ג) נוסף על כך, <br>  <b>תָּכִין לְךָ הַדֶּרֶךְ.</b> עליך לדאוג שהדרכים אליהן יהיו ברורות וסלולות, וששלטים יכוונו אליהן.<br>  <br>  <b>וְשִׁלַּשְׁתָּ</b>, חַלֵּק לחלקים שווים<br>  <b>אֶת גְּבוּל</b>, שטח<br>  <b>אַרְצְךָ אֲשֶׁר יַנְחִילְךָ ה' אֱלֹהֶיךָ,</b> כך שהמרחק מהגבול לכל אחת משלוש ערי המקלט ומעיר אחת לחברתה יהיה דומה, <br>  <b>וְהָיָה לָנוּס</b>, לברוח<br>  <b>שָׁמָּה כָּל רֹצֵחַ.</b>
(ד) <b>וְזֶה דְּבַר הָרֹצֵחַ אֲשֶׁר יָנוּס שָׁמָּה וָחָי,</b> הרוצח שעיר המקלט תועיל לו הוא רק זה <br>  <b>אֲשֶׁר יַכֶּה אֶת רֵעֵהוּ בִּבְלִי דַעַת,</b> שלא מתוך כוונה ומחשבה תחילה, <br>  <b>וְהוּא לֹא שֹׂנֵא לוֹ מִתְּמֹל שִׁלְשֹׁם,</b> אלא הדבר אירע כתאונה בלבד. במקרים רבים אם הרג אדם את שנוא נפשו, גם אם לא אירע הדבר בכוונה, אפשר להניח שההריגה לא הייתה שגגה גמורה.
(ה) <b>ו</b> דוגמא לתאונה כזו: <br>  <b>אֲשֶׁר יָבֹא אֶת</b>, עם <br>  <b>רֵעֵהוּ בַיַּעַר לַחְטֹב עֵצִים,</b><br>  <b>וְנִדְּחָה יָדוֹ בַגַּרְזֶן</b>, ידו תישמט מן הגרזן בבואו <br>  <b>לִכְרֹת הָעֵץ, וְנָשַׁל,</b> יישמט <br>  <b>הַבַּרְזֶל מִן</b> קת <br>  <b>הָעֵץ,</b> או: כתוצאה ממכת הגרזן יינתז חלק מן העץ הנכרת,<br>  <br>  <b>וּמָצָא</b> החפץ שהתעופף באוויר <br>  <b>אֶת רֵעֵהוּ,</b> והוא נפגע <br>  <b>וָמֵת</b>– <br>  <b>הוּא</b>– מי שגרם לכך <br>  <b>יָנוּס אֶל אַחַת הֶעָרִים הָאֵלֶּה, וָחָי.</b> מן הדוגמא עולה הגדרה כללית של מי שייקלט בעיר המקלט. לא כל מי שגרם למוות בשגגה נכלל בדין זה, שהרי במקרה של תאונה שנגרמה באונס גמור או קרוב לזה אין מקום לספקות כלל. כאן מדובר רק במקרים הנמצאים על גבול הרשלנות הפושעת, שאמנם העושה אותם אינו רוצח, אך התנהגותו מצדיקה עונש.<br>  רק אדם כזה צריך לנוס לעיר המקלט ולשבת בה במעצר, שלעתים הוא ממושך.
(ו) <b>פֶּן</b>, שמא<br>  <b>יִרְדֹּף גֹּאֵל הַדָּם</b>, שהוא בדרך כלל קרוב משפחה של הנרצח<br>  <b>אַחֲרֵי הָרֹצֵחַ, כִּי יֵחַם לְבָבוֹ</b>, מתוך להט נקמת הדם.<br>  <br>  <b>וְהִשִּׂיגוֹ, כִּי יִרְבֶּה הַדֶּרֶךְ.</b> אם הדרך תהיה ארוכה מדי, והרוצח לא יספיק לברוח אל עיר המקלט שנקבעה, גואל הדם המשולהב ישיג אותו <br>  <b>וְהִכָּהוּ נָפֶשׁ,</b> יהרוג אותו. <br>  <b>ו</b> במקרה זה, <br>  <b>לוֹ</b>– לרוצח <br>  <b>אֵין מִשְׁפַּט מָוֶת,</b> אין להטיל עליו עונש מוות על הריגה זו,<br>  <b>כִּי לֹא שֹׂנֵא הוּא</b>– ההורג בשגגה<br>  <b>לוֹ</b>– לנרצח<br>  <b>מִתְּמוֹל שִׁלְשׁוֹם,</b> מסיבה קודמת.
(ז) <b>עַל כֵּן</b>, כדי למנוע מצב כזה<br>  <b>אָנֹכִי מְצַוְּךָ לֵאמֹר: שָׁלֹשׁ עָרִים תַּבְדִּיל לָךְ</b> בפיזור מתאים ובהכוונה בולטת. גם הרוצחים וגם גואלי הדם צריכים להיות מודעים לקיומן של ערים אלה. גואל הדם צריך לדעת שכאשר הרוצח בערי המקלט, אסור לו לפגוע בו, והרוצח צריך להכיר ערים אלו משום שבהן הוא מוגן משנאתו של גואל הדם, ועם זאת, בבריחתו אל העיר אין הוא יוצא נקי מן המעשה, אלא נכנס למסגרת החוק והמשפט ונידון להיענש במֵעין סגר.
(ח) <b>וְאִם</b>, אמנם<br>  <br>  <b>יַרְחִיב ה' אֱלֹהֶיךָ אֶת גְּבֻלְךָ, כַּאֲשֶׁר נִשְׁבַּע לַאֲבֹתֶיךָ,</b> מעבר לארץ כנען במשמעותה שהוגדרה בספר במדבר,<br>  בשעה שהייתה פרובינציה מצרית, <br>  <b>וְנָתַן לְךָ</b> ה'<br>  <b>אֶת כָּל הָאָרֶץ אֲשֶׁר דִּבֶּר לָתֵת לַאֲבֹתֶיךָ,</b> שזו נחלה גדולה הרבה יותר מגבולות יוצאי מצרים. והיא משתרעת מנחל מצרים – הנילוס או נחל אחר – עד נהר פרת, וכוללת חלק ניכר מן הסהרון הפורה.
(ט) <b>כִּי</b>, אם וכאשר<br>  <b>תִשְׁמֹר אֶת כָּל הַמִּצְוָה הַזֹּאת לַעֲשֹׂתָהּ, אֲשֶׁר אָנֹכִי מְצַוְּךָ הַיּוֹם, לְאַהֲבָה אֶת ה' אֱלֹהֶיךָ וְלָלֶכֶת בִּדְרָכָיו כָּל הַיָּמִים</b>, בעקבות זאת הארץ תגדל, וצריך יהיה להגדיל את החסות לרוצחים –<br>  <b>וְיָסַפְתָּ</b>, תוסיף<br>  <b>לְךָ עוֹד שָׁלֹשׁ עָרִים</b> בשטחים החדשים<br>  <b>עַל הַשָּׁלֹשׁ הָאֵלֶּה,</b> שבעבר המערבי של הירדן, וגם על שלוש הערים שבעברו המזרחי.
(י) <b>וְ</b> כך <br>  <b>לֹא יִשָּׁפֵךְ דָּם</b> של<br>  <b>נָקִי בְּקֶרֶב אַרְצְךָ אֲשֶׁר ה' אֱלֹהֶיךָ נֹתֵן לְךָ נַחֲלָה,</b> ואם הוא יישפך – <br>  <b>וְהָיָה עָלֶיךָ דָּמִים.</b> האחריות לו תרבוץ על כלל העם. שפיכות דמים מטמאה את הארץ, ועל כן יש לפעול למניעתה הן מן הרוצחים הפוטנציאליים והן מן הנוקמים.
(יא) <b>וְכִי יִהְיֶה אִישׁ שֹׂנֵא לְרֵעֵהוּ, וְאָרַב לוֹ וְקָם עָלָיו וְהִכָּהוּ נֶפֶשׁ, וָמֵת</b>–<br>  <b>וְנָס</b> הרוצח הזה שעשה במזיד, <br>  <b>אֶל אַחַת הֶעָרִים הָאֵל</b>, האלה, ערי המקלט. בהן הוא יקבל חסות זמנית מטעם החוק עד להעמדתו לדין.
(יב) <b>וְשָׁלְחוּ זִקְנֵי עִירוֹ וְלָקְחוּ אֹתוֹ מִשָּׁם</b> למשפט –<br>  <b>וְנָתְנוּ אֹתוֹ בְּיַד גֹּאֵל הַדָּם,</b> הוא יעמוד מול הקרוב התובע את דינו של הנרצח<br>  –<br>  <b>וָמֵת</b> לאחר חריצת הדין.
(יג) <b>לֹא תָחוֹס עֵינְךָ עָלָיו,</b> אל תחון את הרוצח,<br>  <br>  <b>וּבִעַרְתָּ דַם הַנָּקִי מִיִּשְׂרָאֵל, וְטוֹב לָךְ.</b>
(יד) <b>לֹא תַסִּיג גְּבוּל רֵעֲךָ,</b> אל תזיז את הגבול שבין נחלתך לנחלת זולתך אל תוך תחומו כדי להרחיב את נחלתך, <br>  <b>אֲשֶׁר</b>, שכן את תחומי הנחלות<br>  <b>גָּבְלוּ</b>, קבעו <br>  <b>רִאשֹׁנִים בְּנַחֲלָתְךָ אֲשֶׁר תִּנְחַל בָּאָרֶץ אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ.</b>
(טו) <b>לֹא יָקוּם עֵד אֶחָד בְּאִישׁ לְכָל עָוֹן וּלְכָל חַטָּאת, בְּכָל חֵטְא אֲשֶׁר יֶחֱטָא,</b> שכן תמיד עולה האפשרות שעדותו של היחיד נובעת מראייתו הסובייקטיבית. על כן, <br>  <b>עַל פִּי שְׁנֵי עֵדִים אוֹ עַל פִּי שְׁלֹשָׁה עֵדִים יָקוּם דָּבָר.</b> גם אם עדות של שני עדים או יותר אינה הוכחה גמורה, ואף היא דורשת עיון וחקירה, אבל יש בה כדי לציין את הוצאת העניין מן החוויה הפרטית אל התחום האובייקטיבי שבו יש מקום לבדיקה ולהשוואה.
(טז) <b>כִּי יָקוּם עֵד חָמָס</b>, שקר, עוול ושחיתות<br>  <b>בְּאִישׁ,</b><br>  <b>לַעֲנוֹת בּוֹ סָרָה,</b> להאשימו בעלילת שווא.
(יז) <b>וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב</b>, שני בעלי הדין – כאשר מדובר בריב בין שניים, או: שני העדים<br>  <br>  <b>לִפְנֵי ה'</b>–<br>  <br>  <b>לִפְנֵי הַכֹּהֲנִים וְהַשֹּׁפְטִים אֲשֶׁר יִהְיוּ בַּיָּמִים הָהֵם.</b>
(יח) <b>וְדָרְשׁוּ</b>, יחקרו<br>  <b>הַשֹּׁפְטִים הֵיטֵב</b> את העדים כדי לחשוף את השגגות, את השקרים ואת עלילות השווא. אם בעקבות חקירתם הם מגלים – <br>  <b>וְהִנֵּה עֵד שֶׁקֶר הָעֵד, שֶׁקֶר עָנָה בְאָחִיו</b>. ואולם שקר כזה אינו עניין של מה בכך; זוהי עדות מאשימה, שאילו התקבלה היה חף מפשע נענש בגופו, בממונו או אפילו בחייו.
(יט) משום כך – <br>  <b>וַעֲשִׂיתֶם לוֹ כַּאֲשֶׁר</b>, כמו ש<br>  <b>זָמַם לַעֲשׂוֹת לְאָחִיו.</b> במקרה זו יואשם העד בניסיון להזיק לרעהו. האשמה כזו איננה מצויה בחוק התורה הכללי, העוסק בדרך כלל בנזקים שהוזקו בפועל. <br>  <b>וּבִעַרְתָּ הָרָע מִקִּרְבֶּךָ.</b>
(כ) <b>וְהַנִּשְׁאָרִים יִשְׁמְעוּ וְיִרָאוּ, וְלֹא יֹסִפוּ לַעֲשׂוֹת עוֹד כַּדָּבָר הָרָע הַזֶּה בְּקִרְבֶּךָ.</b> הידיעה שעד שקר נענש בחומרה על ניסיונו לפגוע בזולתו תטיל אימה על הכול. כך יבינו שיש להתייחס אל מתן עדות בזהירות, בדייקנות ובכובד ראש.
(כא) <b>ו</b> באשר לעונשי העד הזומם, למרות שלכאורה לא הזיק בפועל, <br>  <b>לֹא תָחוֹס עֵינֶךָ,</b> שהרי תכנן להזיק נזק ממשי. אם רצה בעדותו לגרום להריגת <br>  <b>נֶפֶשׁ</b>–<br>  <b>בְּנֶפֶשׁ</b>, ישלם בנפשו. <br>  <b>עַיִן</b>–<br>  <b>בְּעַיִן.</b> אם העיד על אדם שעיוור את חברו – יוטלו על העד תשלומי חבלת עין שזמם לחייב בהם את אחיו;<br>  <b>שֵׁן</b>–<br>  <b>בְּשֵׁן; יָד</b>–<br>  <b>בְּיָד; רֶגֶל</b>–<br>  <b>בְּרָגֶל.</b> כל מזימת פגיעה תשולם כגמולה הראוי לה.<br>  כשם שהעולם עומד על השלום, כך הוא עומד על הדין. ניקוי העולם מן הרע יאפשר לו להתקיים לאורך ימים.
<h2>פרק כ</h2>
(א) <b>כִּי תֵצֵא לַמִּלְחָמָה עַל אֹיְבֶךָ, וְרָאִיתָ סוּס וָרֶכֶב</b>, סוסים ורכבי מלחמה, מחנה מאורגן,<br>  <b>עַם רַב</b> יותר <br>  <b>מִמְּךָ</b>–<br>  <b>לֹא תִירָא מֵהֶם, כִּי ה' אֱלֹהֶיךָ עִמָּךְ,</b> שהוא <br>  <b>הַמַּעַלְךָ מֵאֶרֶץ מִצְרָיִם.</b> הואיל וכבר עשה אותות ומופתים רבים והרס את אויביך, בְּטח בו שימשיך לעזור לך.
(ב) <b>וְהָיָה כְּקָרָבְכֶם אֶל הַמִּלְחָמָה,</b> לשדה הקרב, <br>  <b>וְנִגַּשׁ הַכֹּהֵן</b>, כהן מכובד במיוחד שהתמנה לצורך ההכנות למלחמה בלבד ונקרא כהן משוח מלחמה,<br>  <br>  <b>וְדִבֶּר אֶל הָעָם.</b>
(ג) <b>וְאָמַר אֲלֵהֶם: שְׁמַע, יִשְׂרָאֵל!</b> הקשיבו! <br>  <b>אַתֶּם קְרֵבִים הַיּוֹם לַמִּלְחָמָה עַל אֹיְבֵיכֶם. אַל יֵרַךְ לְבַבְכֶם,</b> תפחדו,<br>  <b>אַל תִּירְאוּ וְאַל תַּחְפְּזוּ</b>, תהיו בהולים, <br>  <b>וְאַל תַּעַרְצוּ</b>, תישברו <br>  <b>מִפְּנֵיהֶם,</b>
(ד) <b>כִּי ה' אֱלֹהֵיכֶם הַהֹלֵךְ עִמָּכֶם לְהִלָּחֵם לָכֶם עִם אֹיְבֵיכֶם, לְהוֹשִׁיעַ אֶתְכֶם.</b>
(ה) <b>וְדִבְּרוּ הַשֹּׁטְרִים אֶל הָעָם לֵאמֹר:</b><br>  <b>מִי הָאִישׁ אֲשֶׁר בָּנָה בַיִת חָדָשׁ וְלֹא חֲנָכוֹ</b>, חידש אותו, התחיל להשתמש בו<br>  –<br>  <b>יֵלֵךְ וְיָשֹׁב לְבֵיתוֹ,</b><br>  <b>פֶּן יָמוּת בַּמִּלְחָמָה, וְאִישׁ אַחֵר יַחְנְכֶנּוּ.</b> חייל הטרוד במחשבה שאולי לא יזכה לחזור לבית שטרם החל להשתמש בו, לא יתַפקד היטב בשדה הקרב.
(ו) <b>וּמִי הָאִישׁ אֲשֶׁר נָטַע כֶּרֶם וְלֹא חִלְּלוֹ</b>.<br>  בשנים הראשונות לנטיעת כרם פֵּרותיו קודש לה'. רק בשנה הרביעית הענבים נעשים חולין ומותרים בהנאה. מי שטרם חגג את האפשרות ליהנות מפרות כרמו –<br>  <b>יֵלֵךְ וְיָשֹׁב לְבֵיתוֹ, פֶּן יָמוּת בַּמִּלְחָמָה וְאִישׁ אַחֵר יְחַלְּלֶנּוּ.</b> זו הייתה חגיגה חשובה,<br>  וכאשר אדם נטע כרם ולא הגיע לגמר שמחתו ממנו, טרדתו עלולה לעכבו מלהילחם כראוי.
(ז) <b>ו</b> כיוצא בזה, <br>  <b>מִי הָאִישׁ אֲשֶׁר אֵרַשׂ</b>, אירס <br>  <b>אִשָּׁה וְלֹא לְקָחָהּ</b>, נְשאה –<br>  <b>יֵלֵךְ וְיָשֹׁב לְבֵיתוֹ, פֶּן יָמוּת בַּמִּלְחָמָה וְאִישׁ אַחֵר יִקָּחֶנָּה.</b>
(ח) <b>וְיָסְפוּ הַשֹּׁטְרִים לְדַבֵּר אֶל הָעָם, וְאָמְרוּ: מִי הָאִישׁ הַיָּרֵא וְרַךְ הַלֵּבָב</b>, מי שאין בו גבורה, והרתיעה מן המלחמה גוברת עליו –<br>  <b>יֵלֵךְ וְיָשֹׁב לְבֵיתוֹ, וְלֹא יִמַּס אֶת לְבַב אֶחָיו כִּלְבָבוֹ.</b> חיילים שאינם רוצים להילחם, יהיו הראשונים שיברחו או שיתחמקו נוכח אתגרים קשים, והם עלולים להחליש את חבריהם.
(ט) <b>וְהָיָה כְּכַלֹּת</b>, אחרי שסיימו<br>  <b>הַשֹּׁטְרִים לְדַבֵּר אֶל הָעָם,</b> ונותרת קבוצת לוחמים מבוררת ובעלת מוטיבציה, <br>  <b>וּפָקְדוּ שָׂרֵי צְבָאוֹת בְּרֹאשׁ הָעָם,</b> שכן צבא ישראל הורכב בעיקר מאנשי מילואים, ואף הדרג הפיקודי מוּנה במהלך ההכנות למלחמה.
(י) <b>כִּי תִקְרַב אֶל עִיר לְהִלָּחֵם עָלֶיהָ,</b> ראשית כול – <br>  <b>וְקָרָאתָ אֵלֶיהָ לְשָׁלוֹם,</b> הצע לתושביה הסכם שלום.
(יא) <b>וְהָיָה אִם שָׁלוֹם תַּעַנְךָ</b> ותסכים להצעתך, <br>  <b>וּפָתְחָה לָךְ</b> את שעריה, תעשה עמה שלום, אם כי אין זה שלום בין שווים –<br>  <b>וְהָיָה כָּל הָעָם הַנִּמְצָא בָהּ יִהְיוּ לְךָ לָמַס וַעֲבָדוּךָ.</b> העיר תהפוך לאזור כבוש תחת סמכותו של שלטון ישראל.
(יב) <b>וְאִם לֹא תַשְׁלִים עִמָּךְ וְעָשְׂתָה עִמְּךָ מִלְחָמָה</b>–<br>  <b>וְצַרְתָּ עָלֶיהָ,</b> תבנה עליה מצור,
(יג) <b>ו</b> כאשר <br>  <b>נְתָנָהּ ה' אֱלֹהֶיךָ בְּיָדֶךָ</b>–<br>  <b>וְהִכִּיתָ אֶת כָּל זְכוּרָהּ לְפִי חָרֶב.</b> את כל יושביה הגברים אתה רשאי להרוג בחרב, שכן הם האויבים.
(יד) <b>רַק הַנָּשִׁים וְהַטַּף</b>, הילדים הקטנים <br>  <b>וְהַבְּהֵמָה וְכֹל אֲשֶׁר יִהְיֶה בָעִיר, כָּל שְׁלָלָהּ</b>–<br>  <b>תָּבֹז לָךְ.</b> הנשים והטף ייחשבו לשלל העיר ולא לאויביך, ולכן אפשר לקחתם בשבי. <br>  <b>וְאָכַלְתָּ אֶת שְׁלַל אֹיְבֶיךָ אֲשֶׁר נָתַן ה' אֱלֹהֶיךָ לָךְ.</b>
(טו) <b>כֵּן תַּעֲשֶׂה לְכָל הֶעָרִים הָרְחֹקֹת מִמְּךָ מְאֹד, אֲשֶׁר לֹא מֵעָרֵי הַגּוֹיִם הָאֵלֶּה</b>, שבתחומי הארץ<br>  שלנגדך <br>  <b>הֵנָּה</b>, הן.
(טז) <b>רַק מֵעָרֵי הָעַמִּים הָאֵלֶּה אֲשֶׁר ה' אֱלֹהֶיךָ נֹתֵן לְךָ נַחֲלָה, לֹא תְחַיֶּה כָּל נְשָׁמָה.</b> דין ערי כנען חמור יותר מדינן של הערים הרחוקות. אם עיר רחוקה תשלים אתך לפי תנאיך, היא תישאר על מקומה, ודבר לא ישתנה בה, וגם אם היא תסרב לקבל את תנאיך ותתקיף אותה – ייהרגו רק הזכרים שבה.
(יז) <b>כִּי הַחֲרֵם תַּחֲרִימֵם,</b> עליך להרוס את הערים האלה ולהשמיד את כל תושביהן מן העמים <br>  <b>הַחִתִּי וְהָאֱמֹרִי, הַכְּנַעֲנִי וְהַפְּרִזִּי, הַחִוִּי וְהַיְבוּסִי, כַּאֲשֶׁר צִוְּךָ ה' אֱלֹהֶיךָ.</b> הטעם להכרתת יושבי הערים הללו איננו גזעני או לאומי. במקום אחר מופיע נימוק ביטחוני – החשש שבני נכר שיישארו כאן יהוו מכשול ואיום על חייהם של ישראל.<br>  כאן ניתן טעם אחר:
(יח) <b>לְמַעַן אֲשֶׁר לֹא יְלַמְּדוּ אֶתְכֶם לַעֲשׂוֹת כְּכֹל תּוֹעֲבֹתָם אֲשֶׁר עָשׂוּ לֵאלֹהֵיהֶם</b>–<br>  <b>וַחֲטָאתֶם לַה' אֱלֹהֵיכֶם.</b> תרבויותיהם ודתותיהם עלולות להשפיע עליכם.
(יט) <b>כִּי תָצוּר אֶל עִיר יָמִים רַבִּים לְהִלָּחֵם עָלֶיהָ לְתָפְשָׂהּ</b>. ייתכן שתרצה לכרות את העצים שסביב העיר הנצורה כדי לקחתם כשלל, לצורך בניית חומה ודיֵיק או כדי למנוע מאנשיה להיזון מפֵּרותיהם, לברוח מן העיר בחסותם ולהצטייד בחוץ. ובכל זאת<br>  –<br>  <b>לֹא תַשְׁחִית אֶת עֵצָהּ</b>, עצי המאכל שמסביבה<br>  <b>לִנְדֹּחַ</b>, להכות <br>  <b>עָלָיו</b>ב<br>  <b>גַרְזֶן, כִּי מִמֶּנּוּ</b>– מהעץ הגדל באזור <br>  <b>תֹאכֵל, וְ</b> לכן <br>  <b>אֹתוֹ לֹא תִכְרֹת,</b><br>  <b>כִּי הָאָדָם עֵץ הַשָּׂדֶה לָבֹא מִפָּנֶיךָ בַּמָּצוֹר?!</b> וכי עץ השדה הוא כאדם, שאתה נלחם בו?<br>  הרי יש לכוון את המלחמה נגד בני אדם ולא נגד הטבע.
(כ) <b>רַק עֵץ אֲשֶׁר תֵּדַע כִּי לֹא עֵץ מַאֲכָל הוּא</b>–<br>  <b>אֹתוֹ תַשְׁחִית וְכָרָתָּ.</b> לפעמים קשה לדעת אם עץ מסוים נושא פרי שפרותיו כבר נשרו ממנו או טרם צמחו, או שהוא עץ סרק. לכן מודגש כאן שמותר לכרות רק עצים שידוע בוודאות שאינם עצי מאכל. <br>  <b>וּבָנִיתָ</b> מעצי הסרק<br>  <b>מָצוֹר עַל הָעִיר אֲשֶׁר הִוא עֹשָׂה עִמְּךָ מִלְחָמָה, עַד רִדְתָּהּ</b>, הכנעתה.<br>  או: ירידתה ונפילתה.
<h2>פרק כא</h2>
(א) <b>כִּי יִמָּצֵא חָלָל</b>, אדם שניכר שנרצח<br>  <b>בָּאֲדָמָה אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ, נֹפֵל בַּשָּׂדֶה,</b>ו<br>  <b>לֹא נוֹדַע מִי הִכָּהוּ.</b> איש איננו יודע מה אירע ומיהו החלל.
(ב) אשר על כן – <br>  <b>וְיָצְאוּ זְקֵנֶיךָ וְשֹׁפְטֶיךָ,</b> מנהיגי העם הגדולים, חכמי הסנהדרין הגדולה,<br>  <br>  <b>וּמָדֲדוּ</b> את המרחק מן החלל<br>  <b>אֶל הֶעָרִים אֲשֶׁר סְבִיבֹת הֶחָלָל.</b>
(ג) <b>וְהָיָה הָעִיר הַקְּרֹבָה</b> ביותר<br>  <b>אֶל הֶחָלָל,</b> שכמובן לא הוכח שהוא נהרג דווקא על ידי אנשיה, אך מניחים שיש לו סיכוי רב יותר לקשר עם אנשי העיר הקרובה מאשר לאנשי מקום אחר. לכן – <br>  <b>וְלָקְחוּ זִקְנֵי הָעִיר הַהִוא</b>, ראשי העיר המסוימת הזאת <br>  <b>עֶגְלַת בָּקָר</b> צעירה, בשנתה הראשונה או גם השנייה.<br>  <br>  <b>אֲשֶׁר לֹא עֻבַּד בָּהּ,</b> שלא עבדו בה מעולם, <br>  <b>אֲשֶׁר לֹא מָשְׁכָה בְּעֹל</b> לשם חרישה או עבודות אחרות. זוהי עגלה רכה למדי, כי על העגלים הגדולים יותר היו מניחים עול, ולוּ כדי להרגילם בקבלתו.
(ד) <b>וְהוֹרִדוּ זִקְנֵי הָעִיר הַהִוא אֶת הָעֶגְלָה אֶל נַחַל</b>, עמק<br>  <b>אֵיתָן,</b> קשה וטרשי,<br>  או: נחל זורם בחוזק<br>  <br>  <b>אֲשֶׁר לֹא יֵעָבֵד בּוֹ,</b> יעובד,<br>  <b>וְלֹא יִזָּרֵעַ,</b> מפני שהוא תלול ומסולע או שוטף. אף על פי שהוא קרוב לאזור מיושב, הוא עצמו שומם. <br>  <b>וְעָרְפוּ שָׁם אֶת הָעֶגְלָה,</b> יחתכו את ראשה מן העורף, שלא כשחיטה הנעשית בצוואר,<br>  <b>בַּנָּחַל.</b> פרטי הטקס מסמלים את ההרוג: האדמה שאינה מצמיחה דבר; העגלה הצעירה שלא הביאה עדיין ולדות ואף לא נעשתה על ידיה שום עבודה; עריפתה – שהיא מהופכת לשחיטה המאפשרת את אכילת הבהמה; הכול יורד לטמיון כחייו של החלל שנקטעו.
(ה) <b>וְנִגְּשׁוּ הַכֹּהֲנִים בְּנֵי לֵוִי, כִּי בָם בָּחַר ה' אֱלֹהֶיךָ לְשָׁרְתוֹ וּלְבָרֵךְ בְּשֵׁם ה', ו</b>במקרים רבים <br>  <b>עַל פִּיהֶם יִהְיֶה כָּל רִיב וְכָל נָגַע.</b> ואף הם ישתתפו עם זקני העיר במהלך הטקס.
(ו) <b>וְכֹל זִקְנֵי הָעִיר הַהִוא,</b> שנמצא שהם <br>  <b>הַקְּרֹבִים אֶל הֶחָלָל, יִרְחֲצוּ אֶת יְדֵיהֶם עַל הָעֶגְלָה הָעֲרוּפָה בַנָּחַל.</b>
(ז) <b>וְעָנוּ וְאָמְרוּ: "יָדֵינוּ לֹא שָׁפְכוּ אֶת הַדָּם הַזֶּה, וְעֵינֵינוּ לֹא רָאוּ.</b> הן ברחיצת ידינו הן במלותינו אנו מצהירים כנציגי עירנו שידינו נקיות משפיכת הדם, לא עשינו דבר הקשור לרצח הזה אפילו באופן סביל,<br>  ואיננו יודעים מיהו האשם. מכאן עולה שאם חושדים באדם מסוים, אין מקיימים את טקס המדידה והעריפה, אלא מעמידים את האשם לדין.
(ח) <b>כַּפֵּר לְעַמְּךָ יִשְׂרָאֵל אֲשֶׁר פָּדִיתָ, ה', וְאַל תִּתֵּן דָּם נָקִי</b>, הרובץ כקללה על הארץ<br>  <b>בְּקֶרֶב עַמְּךָ יִשְׂרָאֵל,</b> שהרי כבר נאמר: לָאָרֶץ לֹא יְכֻפַּר לַדָּם אֲשֶׁר שֻׁפַּךְ בָּהּ כִּי אִם בְּדַם שֹׁפְכוֹ.<br>  כיוון שאיננו יודעים מיהו האשם, אנו מבקשים ממך, ה', לכפר על שפיכת הדם למרות שהרוצח לא בא על עונשו". <br>  <b>וְנִכַּפֵּר</b>, ויתכפר<br>  <b>לָהֶם הַדָּם.</b>
(ט) <b>פרשת כי תצא</b>
(י) <b>כִּי תֵצֵא לַמִּלְחָמָה</b>, מלחמת רשות אך לא במלחמה על כיבוש הארץ שנצטוו בה לֹא תְחַיֶּה כָּל נְשָׁמָה,<br>  <br>  <b>עַל אֹיְבֶיךָ, וּנְתָנוֹ ה' אֱלֹהֶיךָ בְּיָדֶךָ,</b><br>  <b>וְ</b> כנהוג <br>  <b>שָׁבִיתָ שִׁבְיוֹ.</b> בעבר רוב השבויים היו נמכרים לעבדות, מלבד יוצאי דופן, שהיו נפדים.
(יא) <b>וְרָאִיתָ בַּשִּׁבְיָה אֵשֶׁת יְפַת תֹּאַר. וְחָשַׁקְתָּ בָהּ וְלָקַחְתָּ לְךָ לְאִשָּׁה.</b> אך על מנת שהיא תיעשה אשתך יש לקיים הליך מיוחד. אין אלו נישואין רגילים, כי בהיותה שבויה אין ההחלטה תלויה בה כלל. עם זאת, גם בהליך הזה ניכרת התחשבות באשה.
(יב) <b>וַהֲבֵאתָהּ אֶל תּוֹךְ בֵּיתֶךָ,וְגִלְּחָה אֶת רֹאשָׁהּ וְעָשְׂתָה אֶת צִפָּרְנֶיהָ.</b> היו שפירשו: תגדלן, ויש אומרים: תקצצן. נראה שלדעת כולם עשייה זו היא אות לאבלות ולניוול.<br>  ייתכן שאם נהגו במקומה לגדל ציפורניים ליופי – עליה לקצצן, ואם נהגו במקומה לקצוץ ציפורניה, עליה לגדלן.
(יג) <b>וְהֵסִירָה אֶת שִׂמְלַת שִׁבְיָהּ,</b> שאולי הייתה מפוארת, שהרי נחטפה מביתה,<br>  <b>מֵעָלֶיהָ, וְיָשְׁבָה בְּבֵיתֶךָ,</b><br>  <b>וּבָכְתָה אֶת אָבִיהָ וְאֶת אִמָּהּ יֶרַח</b>, חודש<br>  <b>יָמִים,</b> היא תתאבל עליהם, שכן מן הסתם נלקחה מבית שאת שאר יושביו הרגו החיילים. אמנם ייתכן שהייתה נשואה באותה עת,<br>  אך בין כך ובין כך כל הקשרים שהיו לה מופרים, והיא מתאבלת על עברה.<br>  <br>  <b>וְ</b> רק<br>  <b>אַחַר כֵּן</b>–<br>  <b>תָּבוֹא אֵלֶיהָ וּבְעַלְתָּהּ</b>, אבל לא בתקופת<br>  אבלותה. לא ראוי ולא הגון שבעת אבלה ובכייתה אתה תשחק עמה,<br>  <br>  <b>וְהָיְתָה לְךָ לְאִשָּׁה.</b> בעקבות מהלך זה – גילוח הראש, עשיית הציפורניים, הסרת שמלתה ובכייה הממושך – ייתכן שיופיה הועם בעיניך. אם בכל זאת אתה רוצה בה, היא נעשית אשתך בפועל.
(יד) <b>וְהָיָה אִם</b> בגלל המראה החדש שלה או מסיבה אחרת<br>  <b>לֹא חָפַצְתָּ בָּהּ</b>–<br>  <b>וְשִׁלַּחְתָּהּ לְנַפְשָׁהּ,</b> עליך לשחררה, <br>  <b>וּמָכֹר לֹא תִמְכְּרֶנָּה בַּכָּסֶף,</b> למרות שהיא שבויה ומעמדה הוא מעמד שפחה. <br>  <b>לֹא תִתְעַמֵּר</b>, תשתמש, או: תתעלל<br>  <br>  <b>בָּהּ,</b><br>  <b>תַּחַת אֲשֶׁר עִנִּיתָהּ.</b> רגשית היא כבר יצאה מגדר שבויית חרב המיועדת להיות שפחה, שכן כשלקחת אותה נטעת בה מעין הבטחה לעתיד אחר. על כן, אם תחליט שאינך מעוניין בה, אין לך זכות מוסרית להסב לה סבל נוסף, ואתה חייב לשחררה.
(טו) <b>כִּי תִהְיֶיןָ לְאִישׁ שְׁתֵּי נָשִׁים, הָאַחַת אֲהוּבָה וְהָאַחַת שְׂנוּאָה</b> יחסית, כלומר אינה אהובה, שאם לא כן היה מגרשה, <br>  <b>וְיָלְדוּ לוֹ בָנִים</b>–<br>  <b>הָאֲהוּבָה וְהַשְּׂנוּאָה, וְהָיָה הַבֵּן הַבְּכֹר לַשְּׂנִיאָה,</b> לשנואה.
(טז) <b>וְהָיָה בְּיוֹם הַנְחִילוֹ אֶת בָּנָיו אֵת אֲשֶׁר יִהְיֶה לוֹ,</b> כאשר האב יצווה להוריש את רכושו לבניו, <br>  <b>לֹא יוּכַל לְבַכֵּר</b>, להעדיף<br>  <b>אֶת בֶּן הָאֲהוּבָה</b> שאיננו בכור<br>  <b>עַל פְּנֵי בֶן הַשְּׂנוּאָה הַבְּכֹר,</b>
(יז) <b>כִּי אֶת הַבְּכֹר בֶּן הַשְּׂנוּאָה יַכִּיר</b>, יאשר, יודיע<br>  <br>  <b>לָתֶת לוֹ פִּי שְׁנַיִם בְּכֹל אֲשֶׁר יִמָּצֵא לוֹ.</b> לפי חוק התורה, הבן הבכור הוא היורש העיקרי, והוא מקבל חלק כפול בירושה מכל בן אחר, <br>  <b>כִּי הוּא רֵאשִׁית אֹנוֹ,</b> הוא הצאצא הראשון שלו, ולכן <br>  <b>לוֹ מִשְׁפַּט הַבְּכֹרָה.</b>
(יח) <b>כִּי יִהְיֶה לְאִישׁ בֵּן סוֹרֵר</b>, שאינו מקבל מרות<br>  <b>וּמוֹרֶה,</b> מורד, <br>  <b>אֵינֶנּוּ שֹׁמֵעַ בְּקוֹל אָבִיו וּבְקוֹל אִמּוֹ,</b> והוא יבצע עברות רבות עד שיתחייב מלקות, <br>  <b>וְיִסְּרוּ אֹתוֹ</b>, והוריו יענישו אותו במלקות לפי החוק. <br>  <b>ו</b> בכל זאת הוא <br>  <b>לֹא יִשְׁמַע אֲלֵיהֶם.</b>
(יט) <b>וְתָפְשׂוּ בוֹ אָבִיו וְאִמּוֹ</b><br>  <b>וְהוֹצִיאוּ אֹתוֹ אֶל זִקְנֵי עִירוֹ</b>, חכמי בית הדין <br>  <b>וְאֶל שַׁעַר</b>, מקום המשפט שב<br>  <b>מְקֹמוֹ.</b>
(כ) <b>וְאָמְרוּ אֶל זִקְנֵי עִירוֹ: בְּנֵנוּ זֶה</b> שאנו מחזיקים בו <br>  <b>סוֹרֵר וּמֹרֶה</b>–<br>  <b>אֵינֶנּוּ שֹׁמֵעַ בְּקֹלֵנוּ</b> ואף<br>  <b>זוֹלֵל וְסֹבֵא,</b> התנהגותו מחפירה.
(כא) <b>וּרְגָמֻהוּ כָּל אַנְשֵׁי עִירוֹ בָאֲבָנִים</b>–<br>  <b>וָמֵת, וּבִעַרְתָּ הָרָע מִקִּרְבֶּךָ,</b> אין לו תקנה. כשניכר שהוא מושחת לחלוטין, הוא נדון למוות. <br>  <b>וְכָל יִשְׂרָאֵל יִשְׁמְעוּ וְיִרָאוּ.</b> דין זה בא להרתיע ולעצב תפיסת משמעת חדה ובהירה, למרות שהמעשים שעושה הבן בהווה כשלעצמם אינם מחייבים עונש מוות.
(כב) <b>וְכִי יִהְיֶה בְאִישׁ חֵטְא מִשְׁפַּט מָוֶת</b> בעקבות חטאו, <br>  <b>וְהוּמָת, וְתָלִיתָ אֹתוֹ עַל עֵץ,</b> לאחר שכבר הומת, שכן בחוק התורה התלייה אינה אמצעי להמתה –
(כג) <b>לֹא תָלִין נִבְלָתוֹ</b>, אל תשאיר את גופתו בלילה<br>  <b>עַל הָעֵץ, כִּי</b> אם <br>  <b>קָבוֹר תִּקְבְּרֶנּוּ בַּיּוֹם הַהוּא</b>– ביום שבו נתלה, <br>  <b>כִּי קִלְלַת</b>, ביזיון ל<br>  <b>אֱלֹהִים</b>–<br>  <b>תָּלוּי.</b> מציאותו של אדם תלוי מבזה את יוצרו, שכן האדם עשוי בצלם אלוקים.<br>  כיוון שכך, דין זה אינו חל רק על אנשים מבני ישראל, וגם אם מזדמן לתלות גוי על עץ – יש לקברו באותו יום.<br>  <br>  <b>וְלֹא תְטַמֵּא</b> בהשארת מת תלוי על עץ<br>  <b>אֶת אַדְמָתְךָ אֲשֶׁר ה' אֱלֹהֶיךָ נֹתֵן לְךָ נַחֲלָה.</b>
<h2>פרק כב</h2>
(א) <b>לֹא תִרְאֶה אֶת שׁוֹר אָחִיךָ</b>, בן עמך<br>  <b>אוֹ אֶת שֵׂיוֹ נִדָּחִים,</b> תועים בדרך, הולכים לבדם מחוץ למקומם, <br>  <b>וְהִתְעַלַּמְתָּ מֵהֶם.</b> אל תאמר לעצמך שאין הם שלך, ולכן אין הם מעניינך, אלא <br>  <b>הָשֵׁב תְּשִׁיבֵם</b>, החזר אותם<br>  <b>לְאָחִיךָ.</b>
(ב) ייתכן שבעלי הבהמה מתגוררים קרוב או עובדים בשדה הסמוך, ואתה תכיר אותם ואולי אף את בהמותיהם. יתרה מזו, אפשר שסימנו את בעלי החיים כדי לזהותם. במקרים כאלה אין קושי להחזיר את בעל החיים לבעליו. <br>  <b>וְ</b> אולם, <br>  <b>אִם לֹא קָרוֹב אָחִיךָ אֵלֶיךָ וְלֹא יְדַעְתּוֹ.</b> אינך מכיר אותו. ברור לך שזו אבדה, אבל אינך יודע מי הם בעליה – <br>  <b>וַאֲסַפְתּוֹ</b>– את השור או את השה <br>  <b>אֶל תּוֹךְ בֵּיתֶךָ, וְהָיָה עִמְּךָ עַד דְּרֹשׁ אָחִיךָ אֹתוֹ,</b> עד שהמאבד יחפש את רכושו ויגיע אליך, ואז –<br>  <b>וַהֲשֵׁבֹתוֹ לוֹ.</b> הלכה זו אינה חלה רק על בהמות טהורות, כגון שור או שה –
(ג) <b>וְכֵן תַּעֲשֶׂה לַחֲמֹרוֹ,</b> שאף הוא עלול לתעות בדרך, <br>  <b>וְכֵן תַּעֲשֶׂה לְשִׂמְלָתוֹ,</b> לבגד אבוד, כלומר גם לאבדה שאינה נעה בכוחות עצמה, <br>  <b>וְכֵן תַּעֲשֶׂה לְכָל אֲבֵדַת אָחִיךָ אֲשֶׁר תֹּאבַד מִמֶּנּוּ וּמְצָאתָהּ</b>–<br>  <b>לֹא תוּכַל</b>, אסור לך<br>  <b>לְהִתְעַלֵּם,</b> ואתה חייב לקחתה על מנת להחזירה לבעליה.
(ד) <b>לֹא תִרְאֶה אֶת חֲמוֹר אָחִיךָ אוֹ שׁוֹרוֹ נֹפְלִים בַּדֶּרֶךְ וְהִתְעַלַּמְתָּ מֵהֶם,</b> אסור לך להשאירם נופלים תחת משאם ולהתעלם מהם, אלא<br>  <b>הָקֵם תָּקִים עִמּוֹ.</b> עליך לעזור לבעלים להקים את בהמתו.
(ה) <b>לֹא יִהְיֶה כְלִי</b>, מלבוש או אביזר המיוחד ל<br>  <b>גֶבֶר עַל אִשָּׁה. ו</b>כן<br>  <b>לֹא יִלְבַּשׁ גֶּבֶר שִׂמְלַת אִשָּׁה.</b> אסור לנשים ללבוש לבוש גברים, ולגברים ללבוש בגדי נשים, <br>  <b>כִּי תוֹעֲבַת ה' אֱלֹהֶיךָ כָּל עֹשֵׂה אֵלֶּה.</b> בחריגות אלה מנורמות הלבוש כרוכה משמעות מינית של פריצת גדרות במפורש או ברמז.
(ו) <b>כִּי יִקָּרֵא</b>, יזדמן<br>  <b>קַן צִפּוֹר לְפָנֶיךָ בַּדֶּרֶךְ</b><br>  <b>בְּכָל עֵץ אוֹ עַל הָאָרֶץ,</b> ובקן תמצא <br>  <b>אֶפְרֹחִים אוֹ בֵיצִים,</b><br>  <b>וְהָאֵם רֹבֶצֶת עַל הָאֶפְרֹחִים אוֹ עַל הַבֵּיצִים</b>, אם אתה מעוניין בהם<br>  –<br>  <b>לֹא תִקַּח</b> את <br>  <b>הָאֵם</b> כאשר היא<br>  <b>עַל הַבָּנִים.</b> האינסטינקט של האם יכול לגרום לה להישאר קרובה לקן, גם כאשר היא רואה שמתקרבים אליו. היא מסתכנת כדי לגונן על גוזליה, וכך אפשר לתפוס אותה בקלות.
(ז) אם תרצה באפרוחים או בביצים –<br>  <b>שַׁלֵּחַ תְּשַׁלַּח אֶת הָאֵם, וְ</b> אז <br>  <b>אֶת הַבָּנִים תִּקַּח לָךְ,</b><br>  <b>לְמַעַן יִיטַב לָךְ וְהַאֲרַכְתָּ יָמִים.</b> ההימנעות מלנצל את דבקותה של האם בקן גוזליה היא ביטוי של כבוד לחיים ולאמהוּת. על כן ה' ישלם לך כגמולך, ויעניק לך שנים ארוכות שבהן ייטב לך.
(ח) <b>כִּי תִבְנֶה בַּיִת חָדָשׁ</b>–<br>  <b>וְעָשִׂיתָ מַעֲקֶה לְגַגֶּךָ</b>. הגגות בימי קדם היו שטוחים והם שימשו לישיבה, לשינה ולהילוך.<br>  <br>  <b>וְלֹא תָשִׂים דָּמִים</b>, תגרום לשפך דם<br>  <b>בְּבֵיתֶךָ,</b><br>  <b>כִּי</b>, אם<br>  <b>יִפֹּל הַנֹּפֵל מִמֶּנּוּ.</b> המעקה ישמור מנפילה מסוכנת מן הגג.
(ט) <b>לֹא תִזְרַע כַּרְמְךָ כִּלְאָיִם,</b> אסור לזרוע בכרם הגפנים זרעי דגן, <br>  <b>פֶּן</b>, שמא<br>  <b>תִּקְדַּשׁ</b>, תטְמא בלשון נקייה, תתערב,<br>  או: תיפסל, תתקלקל<br>  <br>  <b>הַמְלֵאָה,</b> כלומר <br>  <b>הַזֶּרַע אֲשֶׁר תִּזְרָע וּתְבוּאַת הַכָּרֶם,</b> ענביו. כלומר, אין לזרוע בכרם זרעים, ולא זו בלבד – אם נזרעו, אסור לאכול גם אותם וגם את פֵּרות הגפן, ואסור להפיק מהם כל תועלת שהיא.
(י) <b>לֹא תַחֲרֹשׁ בְּשׁוֹר וּבַחֲמֹר יַחְדָּו.</b> אף על פי שמותר לחרוש בכל אחד מהם בנפרד, אסור ששניהם יחד ימשכו מחרשה, עגלה או כל דבר אחר. כיוון שאינם שווים בכוחם, עלול צירופם להכביד על שניהם.
(יא) <b>לֹא תִלְבַּשׁ שַׁעַטְנֵז,</b> אריג מעורבב, שיש בו <br>  <b>צֶמֶר וּפִשְׁתִּים</b> ארוגים או מחוברים אליו <br>  <b>יַחְדָּו.</b>
(יב) <b>גְּדִלִים</b>, ציציות, קווצות חוטים<br>  <b>תַּעֲשֶׂה לָּךְ עַל אַרְבַּע כַּנְפוֹת</b>, פינות<br>  <b>כְּסוּתְךָ</b>, בגדך <br>  <b>אֲשֶׁר תְּכַסֶּה</b>, תתכסה <br>  <b>בָּהּ.</b>
(יג) <b>כִּי יִקַּח</b>, יישא<br>  <b>אִישׁ אִשָּׁה וּבָא אֵלֶיהָ וּשְׂנֵאָהּ</b> מכל סיבה שהיא.
(יד) <b>ו</b> מכיוון שאינו רוצה לגרשה בלבד אלא להתנכל אליה, ואולי גם מנסה להיפטר מהתחייבויות ממוניות שהתחייב לה אם יגרשנה – <br>  <b>שָׂם לָהּ</b>, מעליל עליה<br>  <b>עֲלִילֹת דְּבָרִים. וְהוֹצִא עָלֶיהָ שֵׁם רָע.</b> הוא מפרסם עליה דברים שאינם נכונים. <br>  <b>וְאָמַר:</b><br>  <b>אֶת הָאִשָּׁה הַזֹּאת לָקַחְתִּי, וָאֶקְרַב אֵלֶיהָ,</b><br>  <b>וְ</b> למרות שהיא הייתה אמורה להיות בתולה –<br>  <b>לֹא מָצָאתִי לָהּ בְּתוּלִים.</b> כלומר היא קיימה יחסים עם גבר אחר.
(טו) <b>וְלָקַח אֲבִי הַנַּעֲרָ</b>ה<br>  <b>וְאִמָּהּ, וְהוֹצִיאוּ אֶת בְּתוּלֵי הַנַּעֲרָ</b> ה, הסדין שעליו התרחשה הבעילה הראשונה<br>  <b>אֶל זִקְנֵי הָעִיר הַשָּׁעְרָה,</b> אל שער העיר, מקום בית הדין. אם הייתה בתולה – נותרו על הסדין סימני דם.<br>  בתקופות מסוימות היו מייעדים מלכתחילה לזוגות צעירים סדין שישמש כעד על בתולי הכלה. במקרה שלפנינו הסדין אמנם משמש בפועל ראיה משפטית.
(טז) <b>וְאָמַר אֲבִי הַנַּעֲרָ</b>ה<br>  <b>אֶל הַזְּקֵנִים: אֶת בִּתִּי נָתַתִּי לָאִישׁ הַזֶּה לְאִשָּׁה וַיִּשְׂנָאֶהָ.</b>
(יז) <b>וְהִנֵּה הוּא שָׂם עֲלִילֹת דְּבָרִים לֵאמֹר "לֹא מָצָאתִי לְבִתְּךָ בְּתוּלִים"</b>–<br>  <b>ו</b> הרי <br>  <b>אֵלֶּה בְּתוּלֵי בִתִּי. וּפָרְשׂוּ הַשִּׂמְלָה לִפְנֵי זִקְנֵי הָעִיר</b>–
(יח) <b>וְלָקְחוּ זִקְנֵי הָעִיר הַהִוא אֶת הָאִישׁ וְיִסְּרוּ אֹתוֹ,</b> ילקו אותו.
(יט) נוסף על כך – <br>  <b>וְעָנְשׁוּ אֹתוֹ מֵאָה כֶסֶף,</b> כפליים מהסכום שניתן בדרך כלל כמוהר לנישואין,<br>  <br>  <b>וְנָתְנוּ לַאֲבִי הַנַּעֲרָה</b> בתור פיצויים, <br>  <b>כִּי הוֹצִיא שֵׁם רָע עַל בְּתוּלַת יִשְׂרָאֵל.</b> יתר על כן – <br>  <b>וְלוֹ תִהְיֶה לְאִשָּׁה, לֹא יוּכַל לְשַׁלְּחָהּ כָּל יָמָיו.</b> את האשה שרצה לסכן ולהיפטר ממנה בדרך מגונה, לא יוכל לגרשה ביזמתו. היא רשאית לעמוד על כך שיישאר עמה כל חייו או לדרוש ממנו להתגרש.
(כ) <b>וְאִם אֱמֶת הָיָה הַדָּבָר הַזֶּה</b>–<br>  <b>לֹא נִמְצְאוּ בְתוּלִים לַנַּעֲרָ</b>ה<br>  <b>,</b> והוכח שהיא אכן בגדה אחרי שהתארסה, כלומר בתקופה שבין הקידושין לנישואין.
(כא) <b>וְהוֹצִיאוּ אֶת הַנַּעֲרָ</b>ה<br>  <b>אֶל פֶּתַח בֵּית אָבִיהָ וּסְקָלוּהָ אַנְשֵׁי עִירָהּ בָּאֲבָנִים וָמֵתָה.</b> עליהם לסקול אותה ליד פתח בית אביה, <br>  <b>כִּי עָשְׂתָה נְבָלָה בְּיִשְׂרָאֵל לִזְנוֹת</b>ב<br>  <b>בֵית אָבִיהָ.</b> קיום יחסים עם גבר זר בתקופת האירוסין, לאחר שהנערה התקדשה לאיש אף שעדיין לא נכנסה לביתו, הוא מעשה חמור של בגידה בבעל שיש בו גם ביזיון לבית אביה. <br>  <b>וּבִעַרְתָּ הָרָע מִקִּרְבֶּךָ</b> בטקס מיוחד ומרתיע. רוב הנידונים לסקילה מקבלים את עונשם במקום המיועד לכך, מחוץ למחנה,<br>  ואילו נערה זו נסקלת ליד הבית, כדי שייזכר המעשה לדראון המשפחה לדורות.
(כב) <b>כִּי יִמָּצֵא אִישׁ שֹׁכֵב עִם אִשָּׁה בְעֻלַת בַּעַל</b>, נשואה –<br>  <b>וּמֵתוּ גַּם שְׁנֵיהֶם.</b> מעשה זה הוא גילוי עריות שדינו מיתה ולכן נידונים שניהם – <br>  <b>הָאִישׁ הַשֹּׁכֵב עִם הָאִשָּׁה וְהָאִשָּׁה,</b> מפני ששניהם עשו את המעשה מרצון ובשותפות, <br>  <b>וּבִעַרְתָּ הָרָע מִיִּשְׂרָאֵל.</b>
(כג) <b>כִּי יִהְיֶה נַעֲרָ</b>ה<br>  <b>בְתוּלָה מְאֹרָשָׂה</b>, מקודשת<br>  <b>לְאִישׁ,</b> ועדיין לא נישאה<br>  לו,<br>  <b>וּמְצָאָהּ אִישׁ</b> אחר <br>  <b>בָּעִיר וְשָׁכַב עִמָּהּ,</b> והדבר יתגלה.
(כד) <b>וְהוֹצֵאתֶם אֶת שְׁנֵיהֶם</b> למשפט,<br>  <b>אֶל שַׁעַר</b>, מקום מושב בית דין<br>  <b>הָעִיר הַהִוא,</b><br>  <b>וּסְקַלְתֶּם אֹתָם בָּאֲבָנִים וָמֵתוּ.</b> מן הסתם הנערה תטען שהיא נאנסה, אבל טענת האונס לא תתקבל שכן מניחים שהיא שיתפה פעולה: <br>  <b>אֶת הַנַּעֲרָ</b>ה<br>  יענישו <br>  <b>עַל דְּבַר אֲשֶׁר לֹא צָעֲקָה בָעִיר.</b> אילו צעקה בעיר, היו שומעים אותה ובאים לעזרתה. העובדה שלא צעקה במקום שצעקתה הייתה מזעיקה עזרה, מוכיחה ששיתפה פעולה. <br>  <b>וְאֶת הָאִישׁ</b> מענישים<br>  <b>עַל דְּבַר אֲשֶׁר עִנָּה</b>, תקף, אם כי בהסכמה, שהרי הייתה יכולה לצעוק ולא צעקה.<br>  פירוש אחר: השפיל, פגם בכשרותה,<br>  <br>  <b>אֶת אֵשֶׁת רֵעֵהוּ</b> הארוסה לאיש, שנחשבת כאשתו<br>  <br>  <b>וּבִעַרְתָּ הָרָע מִקִּרְבֶּךָ.</b>
(כה) <b>ו</b> אולם <br>  <b>אִם בַּשָּׂדֶה</b>, במקום מרוחק מיישוב, שבו אין לה דרך להתגונן,<br>  <b>יִמְצָא הָאִישׁ אֶת הַנַּעֲרָ</b>ה<br>  <b>הַמְאֹרָשָׂה, וְהֶחֱזִיק בָּהּ הָאִישׁ וְשָׁכַב עִמָּהּ</b>– <br>  <b>וּמֵת הָאִישׁ אֲשֶׁר שָׁכַב עִמָּהּ לְבַדּוֹ,</b> משום שבא על אשת איש – עברה שעונשה מוות.
(כו) <b>וְ</b> אילו <br>  <b>לַנַּעֲרָ</b>ה<br>  <b>לֹא תַעֲשֶׂה דָבָר,</b> שכן <br>  <b>אֵין לַנַּעֲרָ</b>ה<br>  <b>חֵטְא מָוֶת</b> של גילוי עריות, שהרי נאנסה. <br>  <b>כִּי כַּאֲשֶׁר יָקוּם אִישׁ עַל רֵעֵהוּ וּרְצָחוֹ נֶפֶשׁ</b>–<br>  <b>כֵּן הַדָּבָר הַזֶּה.</b> הנאנסת לא יכלה להתנגד כמו הנרצח, ולכן אין לטעון שהיה לה חלק בעברה,
(כז) <b>כִּי בַשָּׂדֶה מְצָאָהּ</b> האנס; <br>  <b>צָעֲקָה הַנַּעֲרָ</b>ה<br>  <b>הַמְאֹרָשָׂה,</b> מן הסתם, <br>  <b>וְאֵין מוֹשִׁיעַ לָהּ.</b>
(כח) לעומתם, <br>  <b>כִּי יִמְצָא אִישׁ נַעֲרָ</b>ה<br>  <b>בְתוּלָה אֲשֶׁר לֹא אֹרָשָׂה, וּתְפָשָׂהּ</b> בכוח, יאנוס אותה<br>  <br>  <b>וְשָׁכַב עִמָּהּ וְנִמְצָאוּ.</b>
(כט) כיוון שהנערה היא רווקה, מי ששוכב אִתה אינו מתחייב בעונש מוות אלא <br>  <b>וְנָתַן הָאִישׁ הַשֹּׁכֵב עִמָּהּ לַאֲבִי הַנַּעֲרָ</b>ה<br>  <b>חֲמִשִּׁים כָּסֶף,</b> בערך סכום המוהר הקבוע שהיו נותנים לאב בעבור הנישואין. מאחר שהתנהג אִתה כאשתו, עליו לשלם את התשלום המקובל <br>  <b>ו</b> מלבד<br>  העונש הממוני<br>  <b>לוֹ תִהְיֶה לְאִשָּׁה תַּחַת אֲשֶׁר</b>, כי<br>  <b>עִנָּהּ,</b> אנס אותה, <br>  <b>לֹא יוּכַל שַׁלְּחָהּ</b>, לגרש אותה בניגוד לרצונה<br>  <br>  <b>כָּל יָמָיו.</b>
<h2>פרק כג</h2>
(א) <b>לֹא יִקַּח אִישׁ אֶת אֵשֶׁת אָבִיו,</b> גם אחרי מות אביו או אחרי גירושיו, <br>  <b>וְלֹא יְגַלֶּה</b> את<br>  <b>כְּנַף</b>, שולי<br>  בגדו של<br>  <b>אָבִיו,</b> לא יגלה את ערוותו.
(ב) <b>לֹא יָבֹא פְצוּעַ דַּכָּה</b>, מי שאשכיו נפצעו<br>  <b>וּכְרוּת שָׁפְכָה</b>, מי שאבר מינו נכרת או נפגע באופן חמור<br>  <br>  <b>בִּקְהַל ה'.</b> אסור לו לשאת בת ישראל.
(ג) <b>לֹא יָבֹא מַמְזֵר</b>, ילד שנולד מאיסורי ביאה חמורים, בין על ידי ניאוף – צאצא של אשת איש שלא מבעלה, ובין על ידי גילוי עריות במשפחה<br>  <b>, בִּקְהַל ה'.</b> אסור לו לשאת את בת ישראל הכשרה. ויתרה מזו, <br>  <b>גַּם דּוֹר עֲשִׂירִי</b>, כלומר לעולם<br>  <br>  <b>לֹא יָבֹא לוֹ בִּקְהַל ה'.</b> לממזר לא תהיה תקנה אף פעם. אמנם הוא אינו מוּצָא מכלל ישראל לכל עניין אחר, אך רק בדרכים מסוימות יוכל לשאת לו אשה, כגון אשה ממזרת.
(ד) <b>לֹא יָבֹא עַמּוֹנִי וּמוֹאָבִי בִּקְהַל ה'. גַּם דּוֹר עֲשִׂירִי לֹא יָבֹא לָהֶם בִּקְהַל ה'</b>, וכאן מפרש הכתוב עצמו ואומר שמשמעו – <br>  <b>עַד עוֹלָם,</b>
(ה) <b>עַל דְּבַר אֲשֶׁר לֹא קִדְּמוּ אֶתְכֶם בַּלֶּחֶם וּבַמַּיִם בַּדֶּרֶךְ בְּצֵאתְכֶם מִמִּצְרָיִם.</b> העמונים והמואבים לא שיתפו פעולה עם ישראל. הם לא הגישו לישראל אפילו סיוע אנושי פשוט ונמנעו מכל מגע עמם.<br>  <br>  <b>ו</b> עוד – <br>  <b>אֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלְלֶךָּ.</b> זה היה כלי הנשק החזק ביותר שיכלו להשיג כנגדכם.
(ו) <b>וְ</b> אולם, <br>  <b>לֹא אָבָה</b>, רצה<br>  <b>ה' אֱלֹהֶיךָ לִשְׁמֹעַ אֶל</b> קללות <br>  <b>בִּלְעָם, וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה</b>. על אף רצונו ומאמציו לקלל יצאו מפיו דברי ברכה מפליגים לכבוד ישראל,<br>  <br>  <b>כִּי אֲהֵבְךָ ה' אֱלֹהֶיךָ,</b> אבל אין הדבר גורע מאשמתם של העמונים ושל המואבים.
(ז) בגלל רצונם של מואב ועמון להתרחק מישראל ולפגוע בהם במזימותיהם השפלות, <br>  <b>לֹא תִדְרֹשׁ שְׁלֹמָם וְטֹבָתָם כָּל יָמֶיךָ לְעוֹלָם.</b> אין להם תקנה, ואף לא ראוי לעזור להם.
(ח) מנגד, <br>  <b>לֹא תְתַעֵב</b> לגמרי <br>  <b>אֲדֹמִי, כִּי אָחִיךָ הוּא.</b> מבחינה משפחתית האדומים הם העם הקרוב ביותר לישראל.<br>  העמונים והמואבים הם בניו של לוט שקרבתו הגנאולוגית עמנו רחוקה יותר מאשר אדום: לוט היה בן אחי אברהם, ואילו אדום, הוא עשו, היה אחיו של יעקב ובנם של יצחק ורבקה. כמו כן, <br>  <b>לֹא תְתַעֵב מִצְרִי,</b> אך מסיבה אחרת – <br>  <b>כִּי גֵר הָיִיתָ בְאַרְצוֹ.</b> אף על פי שהמצרים שיעבדו את ישראל שנים רבות, הם מתחילה אירחו אותנו בארצם והיטיבו עמנו,<br>  ועל כך עם ישראל יכול להכיר להם טובה. כשם שעליך לזכור את התנהגותם של העמונים והמואבים, כך עליך לזכור לנצח את היחס המעורב של המצרים.
(ט) כתוצאה מכך, <br>  <b>בָּנִים אֲשֶׁר יִוָּלְדוּ לָהֶם</b>, למצרים ולאדומים – <br>  <b>דּוֹר שְׁלִישִׁי יָבֹא לָהֶם בִּקְהַל ה'.</b> לפי ההלכה, רק נכדי הגרים יוכלו להיכלל בעם ישראל על ידי נישואין.
(י) <b>כִּי תֵצֵא מַחֲנֶה עַל אֹיְבֶיךָ</b>–<br>  <b>וְנִשְׁמַרְתָּ מִכֹּל דָּבָר רָע.</b> בהקשרים צבאיים ומלחמתיים נוטים אנשים לירידה רוחנית ומוסרית, לשחרור מעצורים ולפריצת נורמות התנהגות. על כן דווקא שם נצרכת שמירת הטהרה והקדושה.
(יא) אחד הדברים שיכולים לקרות הוא – <br>  <b>כִּי יִהְיֶה בְךָ</b>, בתוך המחנה <br>  <b>אִישׁ אֲשֶׁר לֹא יִהְיֶה טָהוֹר</b> מחמת <br>  <b>מִקְּרֵה לָיְלָה,</b> קרי, פליטת זרע בלתי מכוונת העלולה להתרחש בלילה במיוחד אצל צעירים –<br>  <b>וְיָצָא אֶל מִחוּץ לַמַּחֲנֶה,</b> כשיתעורר ויגלה את הדבר. <br>  <b>לֹא יָבֹא אֶל תוֹךְ הַמַּחֲנֶה.</b>
(יב) <b>וְהָיָה לִפְנוֹת עֶרֶב</b> באותו יום<br>  <b>יִרְחַץ</b>, יטבול<br>  <b>בַּמָּיִם, וּכְבֹא הַשֶּׁמֶשׁ</b>,<br>  כשיגיע הלילה <br>  <b>יָבֹא אֶל תּוֹךְ הַמַּחֲנֶה.</b> טומאת קרי היא טומאת יום אחד. כיוון שכך, לאחר שהטמא טבל והגיע הלילה – מיד הוא נטהר. חכמים פירשו שמכיוון שארון הקודש היה מתלווה אל מחנה הצבא, על הטמא בקרי לילה לצאת מהמקום, וכן לדורות – במקום הארון ('מחנה שכינה') ומסביבו ('מחנה לוויה') אסור לטמא כזה להימצא, אבל מ'מחנה ישראל' אין הוא צריך לצאת.
(יג) <b>וְיָד</b>, מקום מוגדר<br>  <br>  <b>תִּהְיֶה לְךָ מִחוּץ לַמַּחֲנֶה, וְיָצָאתָ שָׁמָּה חוּץ.</b> מחוץ למחנה ייקבע מקום מסוים לעשיית צרכים.
(יד) <b>ו</b> יתרה מזו, <br>  <b>יָתֵד תִּהְיֶה לְךָ עַל אֲזֵנֶךָ,</b> נלווה לכלי הזיין שלך – חרב, רומח וכיוצא בהם.<br>  <br>  <b>וְהָיָה בְּשִׁבְתְּךָ חוּץ</b> לעשות את צרכיך, <br>  <b>וְחָפַרְתָּה</b> בור קטן באדמה<br>  <b>בָהּ</b>– ביתד שבה תצטייד, <br>  <b>וְשַׁבְתָּ</b> אחרי שגמרת <br>  <b>וְכִסִּיתָ אֶת צֵאָתֶךָ,</b> צואתך.
(טו) והטעם לכל דיני המלחמה הללו –<br>  <b>כִּי ה' אֱלֹהֶיךָ מִתְהַלֵּךְ בְּקֶרֶב מַחֲנֶךָ, לְהַצִּילְךָ וְלָתֵת אֹיְבֶיךָ</b> ניגפים<br>  <b>לְפָנֶיךָ.</b> מחנה ישראל נלחם בשמו של ה' השוכן בתוכו, ועל כן – <br>  <b>וְהָיָה מַחֲנֶיךָ קָדוֹשׁ, וְלֹא</b>, כדי שלא<br>  <b>יִרְאֶה בְךָ</b> ה' <br>  <b>עֶרְוַת דָּבָר,</b> דבר מגונה כלשהו – <br>  <b>וְשָׁב מֵאַחֲרֶיךָ,</b> והדבר יגרום לו להסתלק ממך.
(טז) <b>לֹא תַסְגִּיר עֶבֶד</b> כנעני הבורח אל ארצך<br>  <b>אֶל אֲדֹנָיו,</b> בין שאדוניו מישראל ובין שאינו מישראל,<br>  <br>  <b>אֲשֶׁר יִנָּצֵל אֵלֶיךָ מֵעִם אֲדֹנָיו,</b> גם אם יהיו לאדון תביעות על עבדו.
(יז) <b>עִמְּךָ יֵשֵׁב בְּקִרְבְּךָ,</b> בתוך ישראל,<br>  <b>בַּמָּקוֹם אֲשֶׁר יִבְחַר בְּאַחַד שְׁעָרֶיךָ, בַּ</b> מקום שהוא <br>  <b>טּוֹב לוֹ, לֹא תּוֹנֶנּוּ.</b> אל תפגע בו, ואל תסב לו כאב.
(יח) <b>לֹא תִהְיֶה קְדֵשָׁה</b>, אשה העוסקת בזנות, ובמיוחד זנות פולחנית,<br>  <br>  <b>מִבְּנוֹת יִשְׂרָאֵל, וְלֹא יִהְיֶה קָדֵשׁ</b>, גבר הממלא תפקיד דומה – בין בשביל נשים ובין למשכב זכר –<br>  <b>מִבְּנֵי יִשְׂרָאֵל.</b>
(יט) <b>לֹא תָבִיא אֶתְנַן</b>, מתנה שהתקבלה כתשלום ל<br>  <b>זוֹנָה,</b> או <br>  <b>מְחִיר</b> שקיבלת בעד<br>  <b>כֶּלֶב</b> אל <br>  <b>בֵּית ה' אֱלֹהֶיךָ לְכָל נֶדֶר,</b> כמילוי התחייבות שקיבלת על עצמך כאשר נדרת לבית ה', <br>  <b>כִּי תוֹעֲבַת ה' אֱלֹהֶיךָ גַּם שְׁנֵיהֶם.</b> אתנן הזונה ומחיר הכלב בזויים בעיני ה'. לפיכך אל תביאם למקדשו.
(כ) <b>לֹא תַשִּׁיךְ</b>, תלווה בריבית<br>  <br>  <b>לְאָחִיךָ</b>, בן עמך<br>  <b>נֶשֶׁךְ כֶּסֶף</b> שהולווה,<br>  <b>נֶשֶׁךְ אֹכֶל</b> או <br>  <b>נֶשֶׁךְ</b><br>  <b>כָּל דָּבָר אֲשֶׁר יִשָּׁךְ,</b> כל שְׁווה כסף. הריבית, או סוג מסוים שלה, מכונה נשך,<br>  משום שבאמצעותה המלווה נושך ממה שאינו שייך לו.
(כא) <b>לַנָּכְרִי תַשִּׁיךְ,</b> מותר לך ללוות ולהלוות בריבית, אבל <br>  <b>לְאָחִיךָ,</b> לבן ישראל, <br>  <b>לֹא תַשִּׁיךְ, לְמַעַן יְבָרֶכְךָ ה' אֱלֹהֶיךָ בְּכֹל מִשְׁלַח יָדֶךָ עַל הָאָרֶץ אֲשֶׁר אַתָּה בָא שָׁמָּה לְרִשְׁתָּהּ.</b>
(כב) <b>כִּי תִדֹּר נֶדֶר ל</b>הביא לבית<br>  <b>ה' אֱלֹהֶיךָ</b>– <br>  <b>לֹא תְאַחֵר לְשַׁלְּמוֹ.</b> שלם אותו בזמן קצוב. חכמים דנו על משך זמן זה, ומסקנת ההלכה היא שהוא מחזור של שלושה רגלים. עם זאת, מצווה לשלם את הנדר כבר ברגל הראשון שלאחריו.<br>  <br>  <b>כִּי</b> אם תאחר לשלם את התחייבותך, בסופו של דבר <br>  <b>דָרֹשׁ יִדְרְשֶׁנּוּ ה' אֱלֹהֶיךָ מֵעִמָּךְ, וְהָיָה בְךָ חֵטְא,</b> חיסרון או פגם.
(כג) <b>וְכִי תֶחְדַּל</b>, אם תימנע מ<br>  <b>לִנְדֹּר</b>–<br>  <b>לֹא יִהְיֶה בְךָ חֵטְא.</b> אינך חייב לנדור. אין חטא בכך שהמקדש לא קיבל ממך כסף. החטא הוא באי–עמידה בדיבור ובעיכוב התשלום המובטח.
(כד) על כן, <br>  <b>מוֹצָא שְׂפָתֶיךָ תִּשְׁמֹר וְעָשִׂיתָ כַּאֲשֶׁר</b>, כפי ש<br>  <b>נָדַרְתָּ לַה' אֱלֹהֶיךָ, נְדָבָה</b>, מרצונך הטוב<br>  <b>אֲשֶׁר דִּבַּרְתָּ בְּפִיךָ.</b> ועליו לתת לו לאכול מתבואת השדה שבו הוא עובד, כך אין מונעים מן האדם העובד בכרם ובשדה ליהנות מתנובתם. אולם עליו לזכור כי אין הוא הבעלים אלא פועל שכיר, ועל כן הנאתו מן הפֵּרות והתבואה מוגבלת.
(כה) <b>כִּי תָבֹא בְּכֶרֶם רֵעֶךָ</b> כפועל<br>  –<br>  <b>וְאָכַלְתָּ</b>, מותר לך לאכול<br>  <b>עֲנָבִים כְּ</b> פי אוות <br>  <b>נַפְשְׁךָ</b> עד <br>  <b>שָׂבְעֶךָ,</b><br>  <b>וְ</b> אולם <br>  <b>אֶל כֶּלְיְךָ לֹא תִתֵּן,</b> אסור לך לשים.
(כו) וכמו כן, <br>  <b>כִּי תָבֹא בְּקָמַת,</b> שדה התבואה של <br>  <b>רֵעֶךָ</b> כדי לעבוד<br>  – <br>  <b>וְקָטַפְתָּ מְלִילֹת</b>, שיבולים בשלות<br>  <b>בְּיָדֶךָ,</b><br>  <b>וְ</b> אולם<br>  <b>חֶרְמֵשׁ לֹא תָנִיף עַל קָמַת רֵעֶךָ.</b> אינך רשאי לקצור לעצמך באמצעות כלי.אך הן מוגבלות למה שאפשר ללקוט בשדה בלי לאגור ולהביא הביתה.
<h2>פרק כד</h2>
(א) <b>כִּי יִקַּח</b>, יארס<br>  <b>אִישׁ אִשָּׁה וּבְעָלָהּ, וְהָיָה אִם</b> לאחר מכן<br>  <b>לֹא תִמְצָא חֵן בְּעֵינָיו,</b><br>  <b>כִּי מָצָא בָהּ עֶרְוַת דָּבָר,</b> משום שמצא בה דבר שהיה פגום בעיניו, או: משום שראה בה התנהגות בלתי מוסרית – אמנם לא התנהגות המחייבת אותו לגרשה – ובכל זאת החליט להיפרד ממנה, <br>  <b>וְכָתַב לָהּ סֵפֶר כְּרִיתֻת,</b> מסמך ניתוק, גט, <br>  <b>וְנָתַן</b> אותו <br>  <b>בְּיָדָהּ,</b><br>  <b>וְשִׁלְּחָהּ מִבֵּיתוֹ.</b>
(ב) <b>וְיָצְאָה מִבֵּיתוֹ, וְהָלְכָה וְהָיְתָה</b>, ונישאה<br>  <b>לְאִישׁ אַחֵר.</b>
(ג) <b>וּשְׂנֵאָהּ הָאִישׁ הָאַחֲרוֹן,</b> גם האיש השני לא אהב אותה, <br>  <b>וְכָתַב לָהּ סֵפֶר כְּרִיתֻת וְנָתַן בְּיָדָהּ, וְשִׁלְּחָהּ מִבֵּיתוֹ,</b><br>  <b>אוֹ</b>, לחלופין, <br>  <b>כִי יָמוּת הָאִישׁ הָאַחֲרוֹן אֲשֶׁר לְקָחָהּ לוֹ לְאִשָּׁה</b>–
(ד) <b>לֹא יוּכַל בַּעְלָהּ הָרִאשׁוֹן אֲשֶׁר שִׁלְּחָהּ לָשׁוּב לְקַחְתָּהּ, לִהְיוֹת לוֹ לְאִשָּׁה,</b> אף על פי שהיא פנויה להינשא לאחר.<br>  <br>  אחרי שנישאה לאחר, אסור לבעל הראשון לחזור ולשאתה לאשה, <br>  <b>אַחֲרֵי אֲשֶׁר הֻטַּמָּאָה,</b> מש'נטמאה', כלומר משנאסרה בקידושי השני על אחרים כאשת איש, נאסר חידוש הקשר עם הבעל הראשון לצמיתות<br>  <br>  <b>כִּי תוֹעֵבָה הִוא לִפְנֵי ה',</b> שכן אילו היה מותר לשוב אל הזוגיות הראשונה, לאחר שהאשה נישאה לאחֵר, הייתה מתאפשרת פריצות מינית והחלפת זוגות במעטה פורמלי חוקי.<br>  <br>  <b>וְ</b> כך <br>  <b>לֹא תַחֲטִיא אֶת הָאָרֶץ אֲשֶׁר ה' אֱלֹהֶיךָ נֹתֵן לְךָ נַחֲלָה.</b>
(ה) <b>כִּי יִקַּח אִישׁ אִשָּׁה חֲדָשָׁה</b>, אשה שמעולם לא נישאה,<br>  או: אשה שהיא חדשה עבורו –<br>  <br>  <b>לֹא יֵצֵא</b> לשרת<br>  <b>בַּצָּבָא</b> לסכן את נפשו במלחמה <br>  <b>וְ</b> אף <br>  <b>לֹא יַעֲבֹר עָלָיו לְכָל דָּבָר,</b> כל מלאכה לשם סיפוק צורכי הצבא, כולל עבודות העורף שהתבצעו על ידי אלו שאינם כשירים להילחם או מי ששבו משדה הקרב מן הסיבות שנמנו לעיל.<br>  <br>  <b>נָקִי</b>, פנוי מכל עול והתחייבות כלפי המדינה <br>  <b>יִהְיֶה לְבֵיתוֹ</b>, לאשתו <br>  <b>שָׁנָה אֶחָת,</b><br>  <b>וְשִׂמַּח אֶת אִשְׁתּוֹ אֲשֶׁר לָקָח.</b>
(ו) <b>לֹא יַחֲבֹל</b>, אסור לבעל חוב לקחת כעירבון<br>  <b>רֵחַיִם</b>, מתקן לטחינת החיטה המורכב משתי אבנים. כאן מדובר באבן התחתונה, השֶּׁכב, <br>  <b>ו</b> כן ה<br>  <b>רָכֶב,</b> האבן העליונה.<br>  אסור למלווה לקחתן <br>  <b>כִּי נֶפֶשׁ הוּא חֹבֵל.</b> בלקיחת כלי הטחינה המשמשים להכנת פת הלחם, הוא נוטל מהאנשים את חייהם.
(ז) <b>כִּי יִמָּצֵא אִישׁ גֹּנֵב נֶפֶשׁ מֵאֶחָיו מִבְּנֵי יִשְׂרָאֵל, וְהִתְעַמֶּר בּוֹ,</b> ישעבד אותו, ינצל אותו, יתעלל בו או יעשה בו מעשה שאינו הגון,<br>  <br>  <b>וּמְכָרוֹ</b> אחר כך לאחֵר –<br>  <b>וּמֵת הַגַּנָּב הַהוּא,</b> עליך להמיתו,<br>  <b>וּבִעַרְתָּ הָרָע מִקִּרְבֶּךָ.</b>
(ח) <b>הִשָּׁמֶר</b>, היזהר<br>  <b>בְּנֶגַע הַצָּרַעַת לִשְׁמֹר מְאֹד</b> את כל הדינים ששייכים לעניין <br>  <b>וְלַעֲשׂוֹת. כְּכֹל אֲשֶׁר יוֹרוּ אֶתְכֶם הַכֹּהֲנִים הַלְוִיִּם כַּאֲשֶׁר צִוִּיתִם</b> באופן מפורט –<br>  <br>  <b>תִּשְׁמְרוּ לַעֲשׂוֹת.</b> הכהנים הם שנצטוו בכך, ועליכם לציית לדבריהם.
(ט) וכתוספת לאזהרה זו:<br>  <b>זָכוֹר אֵת אֲשֶׁר עָשָׂה ה' אֱלֹהֶיךָ לְמִרְיָם</b> הנביאה, אחותו של משה רבנו,<br>  <b>בַּדֶּרֶךְ בְּצֵאתְכֶם מִמִּצְרָיִם.</b> מרים לקתה בצרעת ונשארה בהסגר במשך שבוע.<br>  אמנם העם חלק לה כבוד גדול והמתין לה במקומו עד שנרפאה, אך מעמדה לא פטר אותה מן הצרעת ומן ההסגר.
(י) <b>כִּי תַשֶּׁה בְרֵעֲךָ</b>, תתבע מחברך<br>  <b>מַשַּׁאת מְאוּמָה,</b> תביעה כלשהי. כאשר חברך חייב לך כסף, ותרצה לגבות את חובו – <br>  <b>לֹא תָבֹא</b>, תיכנס<br>  <b>אֶל בֵּיתוֹ לַעֲבֹט</b>, למשכן ממנו את<br>  <b>עֲבֹטוֹ,</b> המשכון שייתן לך כדי להבטיח את תשלום החוב.
(יא) <b>בַּחוּץ תַּעֲמֹד, וְהָאִישׁ אֲשֶׁר אַתָּה נֹשֶׁה בוֹ יוֹצִיא אֵלֶיךָ אֶת הַעֲבוֹט הַחוּצָה.</b> מותר לך לדרוש משכון ששוויו כערך הכסף המגיע לך, אך עליך להיות רגיש לכבודו ולא לפלוש לביתו, שכן בחדירה לרשותו ובבחירת המשכון הנחשק מבין חפציו יש משום השפלתו של בעל החוב.
(יב) <b>וְאִם אִישׁ עָנִי הוּא</b> הלווה, והוא יכול לתת בתור משכון רק בגד עליון, המשמש אותו כנראה גם בתור מצע או שמיכה<br>  –<br>  <b>לֹא תִשְׁכַּב בַּעֲבֹטוֹ.</b> מותר לך להשתמש בו, אך אינך רשאי לשכב לישון כל עוד העירבון אצלך.
(יג) אלא <br>  <b>הָשֵׁב תָּשִׁיב לוֹ אֶת הַעֲבוֹט כְּבוֹא</b>, עם שקיעת<br>  <b>הַשֶּׁמֶשׁ. וְשָׁכַב בְּשַׂלְמָתוֹ</b>, בבגדו<br>  –<br>  <b>וּבֵרֲכֶךָּ</b> העני על החזרת בגדו, שהרי כעת יש לו במה לישון, <br>  <b>וּ</b> מעבר לברכתו של העני,<br>  <b>לְךָ תִּהְיֶה</b>, תיחשב גם<br>  <b>צְדָקָה לִפְנֵי ה' אֱלֹהֶיךָ.</b>
(יד) <b>לֹא תַעֲשֹׁק שָׂכִיר עָנִי וְאֶבְיוֹן מֵאַחֶיךָ,</b> מעמך. אין לעשוק כל שכיר, אבל התורה מדברת במציאות שבה רוב השכירים היו עניים, שכן על פי רוב אדם עבד את האדמה שנחל מאבותיו. מי שלא הייתה לו קרקע, מי שלא הייתה לו אפשרות לעבד את אדמתו מחוסר אמצעים וכדומה – הוא שהיה שכיר, ולרוב היה דחוק כלכלית. <br>  <b>אוֹ</b> פועל שכיר <br>  <b>מִגֵּרְךָ אֲשֶׁר בְּאַרְצְךָ בִּשְׁעָרֶיךָ,</b> שאף לו אין נחלה משלו. השכיר תלוי במעבידו. התורה מבקשת אפוא למנוע מן המעביד לנצל את מעמדו.
(טו) יתר על כן, <br>  <b>בְּיוֹמוֹ</b>, עד סוף יממת העבודה שלו<br>  <b>תִתֵּן שְׂכָרוֹ, וְלֹא תָבוֹא עָלָיו הַשֶּׁמֶשׁ.</b> התשלום צריך להגיע לידו לפני שהשמש תשקע <br>  <b>כִּי עָנִי הוּא,</b><br>  <b>וְאֵלָיו</b>– אל השכר <br>  <b>הוּא נֹשֵׂא אֶת נַפְשׁוֹ,</b> מצפה. אם משכורתו היומית היא כספו היחיד, בה הוא יקנה את מזונו. <br>  <b>וְלֹא יִקְרָא עָלֶיךָ אֶל ה'.</b> אם לא תשלם לו באותו יום, גם אם רצית לדחות את המשכורת לעת אחרת, וגם אם עשית זאת בשגגה – הוא עלול להתפלל כנגדך, מפני שגרמת לו ייסורים –<br>  <b>וְהָיָה</b>, ויימצא<br>  <b>בְךָ חֵטְא.</b>
(טז) <b>לֹא יוּמְתוּ אָבוֹת עַל</b>, בגלל חטאיהם של<br>  <b>בָּנִים, וּבָנִים לֹא יוּמְתוּ עַל</b>, בגלל חטאיהם של<br>  <b>אָבוֹת.</b> אין להעניש אנשים בעוון קרובי משפחתם,<br>  וכל <br>  <b>אִישׁ</b> רק <br>  <b>בּ</b> של<br>  <b>חֶטְאוֹ</b> שלו<br>  <b>יוּמָתוּ.</b>
(יז) <b>לֹא תַטֶּה מִשְׁפַּט</b> של <br>  <b>גֵּר</b> ושל<br>  <b>יָתוֹם,</b> ששניהם נטולי הגנה, ולכן קל לפגוע בהם. מעבר לערכי הצדק הכלליים, התורה דורשת מן השופט זהירות יתרה בבואו לחרוץ דין הקשור לחלשים.<b>וְ</b> כיוצא בזה, <br>  <b>לֹא תַחֲבֹל</b>, תיקח משכון שהוא<br>  <b>בֶּגֶד אַלְמָנָה.</b> בכך שונה האלמנה משאר אנשים, שכן לעיל נאמר שמותר לקחת משכון מכל אדם.
(יח) <b>וְזָכַרְתָּ כִּי עֶבֶד הָיִיתָ בְּמִצְרַיִם וַיִּפְדְּךָ</b>, הושיע אותך<br>  <b>ה' אֱלֹהֶיךָ מִשָּׁם. עַל כֵּן אָנֹכִי מְצַוְּךָ לַעֲשׂוֹת אֶת הַדָּבָר הַזֶּה.</b> כמי שהתעללו בכם, עליכם לדאוג לזכויותיהם של סובלים אחרים.
(יט) <b>כִּי</b>, כאשר<br>  <b>תִקְצֹר קְצִירְךָ בְשָׂדֶךָ וְשָׁכַחְתָּ עֹמֶר</b>, צרור שיבולים קשורות <br>  <b>בַּשָּׂדֶה.</b> בדרך כלל, הקוצרים קושרים את השיבולים הקצורות באחת השיבולים או בחבל, ומשאירים את עומר השיבולים בשדה, ובסוף היום אוספים את כל העומרים. יש שהאיסוף נעשה בשעה מאוחרת, הקוצרים ממהרים לשוב ואולי מתחיל להחשיך, וכך נשכח עומר בשדה. אם אתה, בעל השדה, נזכרת לאחר זמן בעומר השכוח – <br>  <b>לֹא תָשׁוּב לְקַחְתּוֹ, לַגֵּר לַיָּתוֹם וְלָאַלְמָנָה יִהְיֶה</b> מה ששכחת. מכיוון ששכחת – וַתר על שלך למען הנזקקים. <br>  <b>לְמַעַן יְבָרֶכְךָ ה' אֱלֹהֶיךָ בְּכֹל מַעֲשֵׂה יָדֶיךָ.</b> מצווה זו מקוימת שלא מתוך כוונה. הרי משמים נגרמה לך שכחה זו. אם אינך להוט לקחת לעצמך את מה ששכחת, אלא משאיר את העומר שנשכח ממך לטובת החלשים – תבוא עליך ברכה, שאף היא חלה על דברים הסמויים מן העין.<br>  אם לא תדקדק במה שמגיע לו, גם משמים יתנהגו עמך בעין טובה, וישפיעו עליך ברכה.
(כ) <b>כִּי</b>, כאשר<br>  <b>תַחְבֹּט זֵיתְךָ,</b> להפיל את הפֵּרות מהעץ, <br>  <b>לֹא תְפַאֵר</b>, תחפש את הזיתים שאולי נשארו על העץ בין הפֹּארות, ענפי הזית<br>  <b>אַחֲרֶיךָ.</b> אולי כמה זיתים הסתבכו בעלים או בענפים ולא נשרו; לחלופין אולי מקצתם לא הבשילו לגמרי בשעת חבטת העץ – גם הפרי הזה <br>  <b>לַגֵּר לַיָּתוֹם וְלָאַלְמָנָה יִהְיֶה.</b> גם כאן אתה נדרש לוותר על השיירים הקטנים שיש לך זכות חוקית עליהם, ולתת אותם לנזקקים.
(כא) כיוצא בזה: <br>  <b>כִּי תִבְצֹר כַּרְמְךָ</b>–<br>  <b>לֹא תְעוֹלֵל</b>, תאסוף את העוללות, הענבים שלא הגיעו לצורת אשכול, אלא צמחו כבודדים על העץ,<br>  <b>אַחֲרֶיךָ</b>– אחרי הבציר, אלא <br>  <b>לַגֵּר לַיָּתוֹם וְלָאַלְמָנָה יִהְיֶה.</b>
(כב) ושוב – <br>  <b>וְזָכַרְתָּ כִּי עֶבֶד הָיִיתָ בְּאֶרֶץ מִצְרָיִם.</b> אתה מכיר את מצבו הנואש של מי שאין לו דבר, ועד כמה ישמחו אותו מציאות כאלה. <br>  <b>עַל כֵּן אָנֹכִי מְצַוְּךָ לַעֲשׂוֹת אֶת הַדָּבָר הַזֶּה.</b> תוכל להבין ולקיים את המצווה הזאת מתוך מה שעבר עליך.
<h2>פרק כה</h2>
(א) <b>כִּי יִהְיֶה רִיב בֵּין אֲנָשִׁים, וְנִגְּשׁוּ אֶל הַמִּשְׁפָּט וּשְׁפָטוּם</b> הן במשפט האזרחי הן בהקשר פלילי, <br>  <b>וְהִצְדִּיקוּ</b> הדיינים<br>  <b>אֶת הַצַּדִּיק</b>, הזכאי בדין זה<br>  <b>וְהִרְשִׁיעוּ אֶת הָרָשָׁע,</b> מי שהורשע בדין.
(ב) <b>וְהָיָה אִם בִּן הַכּוֹת</b>, בן מכות, חייב מלקות<br>  <b>הָרָשָׁע,</b> אם יתברר שהרשע לא רק עשה עוול לחברו אלא עשה גם חטאים שעליהם ראוי להלקותו –<br>  <b>וְהִפִּילוֹ</b>, יטה<br>  אותו<br>  <b>הַשֹּׁפֵט, וְהִכָּהוּ לְפָנָיו</b><br>  <b>כְּדֵי רִשְׁעָתוֹ בְּמִסְפָּר.</b> מספר המלקות לא יהיה קבוע, אלא הוא ייענש כפי יכולתו לשאת את המכות המספיקים לרשעתו.<br>  ועוד, אם הורשע בכמה עברות הוא יוכה על כל איסור ועל כל סעיף בפני עצמו.
(ג) <b>אַרְבָּעִים יַכֶּנּוּ, לֹא יֹסִיף.</b> אין מלקים את הנידון על עברה אחת יותר מארבעים מלקות, <br>  <b>פֶּן</b>, שכן אם <br>  <b>יֹסִיף לְהַכֹּתוֹ עַל אֵלֶּה מַכָּה רַבָּה</b>–<br>  <b>וְנִקְלָה</b>, יתבזה<br>  <br>  <b>אָחִיךָ לְעֵינֶיךָ.</b> כל מכה רבה מעבר למגיע לו ממיטה על אחיך קלון. או: אם מתוך כאב יאבד את השליטה בסוגריו לעיני הנוכחים, הוא יגיע לידי קלון, והרי עונשו מלקות בלבד ולא בושת פנים.
(ד) <b>לֹא תַחְסֹם שׁוֹר</b> מלאכול את התבואה<br>  <b>בְּדִישׁוֹ,</b> כאשר השור דש. באופן טבעי השור העובד בעבודה זו מעוניין לאכול מן התבואה שלפניו. מלבד איסור צער בעלי חיים שבדבר, לבעלי הבהמה הדשה בשדה תבואה מוענקת זכות ממונית בהנאה מן התבואה שבשדה. וממילא מי שעובר על הציווי הזה צריך לשלם את שווי אכילתה.<br>  כיוצא בזה, כיוון שמטרת המצווה היא הולדת ילדים שימשיכו את שם המת, אם האיש או האשה אינם מסוגלים מטבעם ללדת – לא תחול עליה החובה.
(ה) <b>כִּי יֵשְׁבוּ אַחִים</b>, בני אב אחד<br>  <br>  <b>יַחְדָּו</b>. חכמים הבינו כי 'יחדו' הוא ציון של זמן, שמשמעו יהיו חיים באותו זמן; ולפיכך אם נולד אח לאחר מיתתו של אחיו, לא יחול עליו גדר ייבום. <br>  <b>וּמֵת אַחַד מֵהֶם,</b><br>  <b>וּבֵן אֵין לוֹ</b> במותו –<br>  <b>לֹא תִהְיֶה אֵשֶׁת הַמֵּת הַחוּצָה,</b> מחוץ לתחום המשפחה הזו, להינשא <br>  <b>לְאִישׁ זָר,</b> שאיננו שייך למשפחה, אלא <br>  <b>יְבָמָהּ</b>, אחי בעלה, גיסהּ <br>  <b>יָבֹא עָלֶיהָ</b><br>  <b>וּ</b> בכך<br>  <b>לְקָחָהּ לוֹ לְאִשָּׁה וְיִבְּמָהּ.</b> הפעולה נקראת על שם מימוש הקשר עם היבם, או: בנישואיו עמה יסיר את יחסי היבמוּת–הגיסוּת ביניהם, והרי היא אשתו לכל דבר ועניין.
(ו) <b>וְהָיָה הַבְּכוֹר אֲשֶׁר תֵּלֵד</b> אותה אשה, <br>  <b>יָקוּם עַל שֵׁם אָחִיו הַמֵּת.</b> לא פירשו הוראה זו כפשוטה – קריאת הילד בשמו של הנפטר ממש – אלא כהתייחסות אל הבכור כאילו היה בנו ולא כבן אביו הביולוגי,<br>  כדי ש<br>  <b>לֹא יִמָּחֶה שְׁמוֹ מִיִּשְׂרָאֵל,</b> כי לאדם שהתחיל להקים משפחה ומת בלא ילדים אין המשך, וכאילו שמו נמחק. משום כך מצֻווה היבם לשאת את אלמנת אחיו, ולהשתדל להוליד ממנה ילד.
(ז) <b>וְאִם לֹא יַחְפֹּץ הָאִישׁ לָקַחַת אֶת יְבִמְתּוֹ, וְעָלְתָה יְבִמְתּוֹ הַשַּׁעְרָה,</b> אל השער, מקום מושבו של בית הדין, <br>  <b>אֶל הַזְּקֵנִים</b>, השופטים, <br>  <b>וְאָמְרָה</b> בפניהם<br>  <b>: מֵאֵן</b>, סירב<br>  <b>יְבָמִי לְהָקִים לְאָחִיו שֵׁם בְּיִשְׂרָאֵל</b>–<br>  <b>לֹא אָבָה</b>, רצה ל<br>  <b>יַבְּמִי.</b>
(ח) <b>וְקָרְאוּ לוֹ זִקְנֵי עִירוֹ וְדִבְּרוּ אֵלָיו.</b> הם ייעצו לו לפי הנסיבות המתאימות לו. יש שישדלו אותו לייבם, ויש שנישואיו עם היבמה עלולים להיות מורכבים, למשל אם יש פערי גיל גדולים ביניהם. במקרים כאלה הזקנים ייעצו לו שלא לשאת אותה.<br>  <br>  <b>וְעָמַד וְאָמַר: לֹא חָפַצְתִּי לְקַחְתָּהּ.</b>
(ט) <b>וְנִגְּשָׁה יְבִמְתּוֹ אֵלָיו לְעֵינֵי הַזְּקֵנִים, וְחָלְצָה נַעֲלוֹ מֵעַל רַגְלוֹ, וְיָרְקָה בְּפָנָיו,</b> לפניו, מולו על הקרקע ולא על פניו<br>  <br>  <b>וְעָנְתָה וְאָמְרָה: כָּכָה</b>, באופן המבזה הזה<br>  <b>יֵעָשֶׂה לָאִישׁ אֲשֶׁר לֹא יִבְנֶה אֶת בֵּית אָחִיו.</b>
(י) <b>וְנִקְרָא שְׁמוֹ</b> של הבית הזה <br>  <b>בְּיִשְׂרָאֵל: בֵּית חֲלוּץ הַנָּעַל.</b> מעשה זה בא לגנות את המסרב לגמול חסד עם אחיו המת. אבל אפשר גם להבינו כמעשה של כפרה ותיקון, שימנע עונש ממי שלא הקים את שמו של המת, שכן במקרים מסוימים בית הדין מייעצים לו שלא לייבם, אף שהוא היה רוצה לעשות זאת.<br>  כאן מדובר על זכות נוספת של הנפגע.
(יא) <b>כִּי יִנָּצוּ</b>, יתקוטטו<br>  <b>אֲנָשִׁים יַחְדָּו, אִישׁ וְאָחִיו,</b> ושניהם יאחזו זה בזה כך שלא יהיה אפשר להפריד ביניהם, <br>  <b>וְקָרְבָה</b> אליהם <br>  <b>אֵשֶׁת</b> האיש <br>  <b>הָאֶחָד לְהַצִּיל אֶת אִישָׁהּ מִיַּד מַכֵּהוּ,</b> משום שנראה לה שהשני עלול להכריע אותו, והיא תעשה את מה שביכולתה לעשות: <br>  <b>וְשָׁלְחָה יָדָהּ וְהֶחֱזִיקָה בִּמְבֻשָׁיו</b> של הגבר האחר כדי להכאיב לו, ובכך לגרום לו להרפות את אחיזתו בבעלה.
(יב) בשל הסכנה והבושה שבדבר – <br>  <b>וְקַצֹּתָה</b>, קצוֹץ<br>  <b>אֶת כַּפָּהּ,</b> כף היד שנגעה בו כך.<br>  <b>לֹא תָחוֹס עֵינֶךָ.</b> אל תרחם עליה. הכתוב הזה התפרש על ידי חכמים בשתי משמעויות: האחד, במשמעות מילולית, כדין המוטל על הנוכח בשעת מעשה. יש להציל את נפש האיש העלולה להסתכן על ידי האשה ובעלה גם במחיר פגיעה גופנית באשה כדי לנטרל את אחיזתה.<br>  והשני, במשמעות סמלית – תשלום ממון שיוטל עליה לאחר מעשה, כמו באמור בפרשת החובל בחברו יָד תַּחַת יָד –<br>  ממון. לפי פירוש זה, המצווה מוטלת על הדיין, ומכאן נלמדים 'תשלומי בושת', המוטלים על מי שמבייש את חברו בהכאה או במעשה אחר בגופו.
(יג) <b>לֹא יִהְיֶה לְךָ בְּכִיסְךָ אֶבֶן וָאָבֶן, גְּדוֹלָה וּקְטַנָּה,</b> אבן גדולה, שתשמש אותך בעת קנייה, ואבן קטנה שתשמש אותך בעת מכירה, כדי לגנוב את ההפרש בין המידה שתציע למידה האמתית.
(יד) כיוצא בזה, <br>  <b>לֹא יִהְיֶה לְךָ בְּבֵיתְךָ אֵיפָה וְאֵיפָה,</b> שני כלים למדידת נפח, <br>  <b>גְּדוֹלָה וּקְטַנָּה</b>, איפה גדולה שתשמש לקנייה, וקטנה למכירה. גם אם אין בכוונתך לרמות, אל לך להחזיק ברשותך שתי מידות שונות למטרה כלשהי,<br>  שכן עצם החזקתן עלולה לפתותך לנהוג שלא ביושר.
(טו) במקום מידות אלו – <br>  <b>אֶבֶן שְׁלֵמָה וָצֶדֶק</b>, וצודקת, והוגנת<br>  <b>יִהְיֶה לָּךְ.</b><br>  <b>אֵיפָה שְׁלֵמָה וָצֶדֶק</b>, וצודקת<br>  <b>יִהְיֶה לָּךְ,</b><br>  <b>לְמַעַן יַאֲרִיכוּ יָמֶיךָ עַל הָאֲדָמָה אֲשֶׁר ה' אֱלֹהֶיךָ נֹתֵן לָךְ,</b>
(טז) <b>כִּי</b> הצדק אינו עניין חברתי גרידא, אלא <br>  <b>תוֹעֲבַת ה' אֱלֹהֶיךָ כָּל עֹשֵׂה אֵלֶּה, כֹּל עֹשֵׂה עָוֶל.</b> אמנם ישראל הוזהרו שלא להציק לצאצאיו של עשו,<br>  אך עמלק יוצא מן הכלל. מחמת שנאתם הבלתי רציונלית של בני עמלק לישראל לא רק הותר להילחם בהם, אלא ישראל צֻוו להרגם, ולזכור לנֶצח את החובה למחות את זכרם מן העולם.
(יז) <b>זָכוֹר אֵת אֲשֶׁר עָשָׂה לְךָ עֲמָלֵק בַּדֶּרֶךְ בְּצֵאתְכֶם מִמִּצְרָיִם,</b>
(יח) עמלק היה עם קטן, ולא ערך מלחמת חרמה כנגד ישראל אלא –<br>  <br>  <b>אֲשֶׁר קָרְךָ</b>, פגש בך<br>  <b>בַּדֶּרֶךְ,</b><br>  <b>וַיְזַנֵּב</b>, תקף מאחור<br>  <b>בְּךָ</b> את<br>  <b>כָּל הַנֶּחֱשָׁלִים</b>, החלשים ההולכים לאט ובקושי<br>  <b>אַחֲרֶיךָ,</b><br>  <b>וְאַתָּה</b>, עם ישראל, היית באותו זמן <br>  <b>עָיֵף וְיָגֵעַ</b> משנות הגלות והשעבוד במצרים ומן ההליכה במדבר <br>  <b>וְלֹא</b> היית אז<br>  <b>יָרֵא אֱלֹהִים,</b> ולכן נהרגו במלחמה כל נחשלי העם.<br>  או: ועמלק אינו ירא אלוקים.
(יט) מכיוון שעמלק עשה זאת ביזמתו ומתוך רשעות לשמה, ללא שום התגרות של ישראל ובלי סיבה וטעם –<br>  <b>וְהָיָה בְּהָנִיחַ ה' אֱלֹהֶיךָ לְךָ מִכָּל אֹיְבֶיךָ מִסָּבִיב בָּאָרֶץ אֲשֶׁר ה' אֱלֹהֶיךָ נֹתֵן לְךָ נַחֲלָה לְרִשְׁתָּהּ,</b> כשתבואו לארצכם ותשכנו בה במנוחה,<br>  <b>תִּמְחֶה אֶת זֵכֶר עֲמָלֵק מִתַּחַת הַשָּׁמָיִם,</b> בכל מקום שהוא נמצא. <br>  <b>לֹא תִּשְׁכָּח</b>, כדי שלא יאיים עליך שנית, וגם כדי להתנקם בו, משום שהיה האויב הראשון ששנאתו לישראל הייתה אידיאולוגית.
<h2>פרק כו</h2>
(א) <b>וְהָיָה כִּי תָבוֹא אֶל הָאָרֶץ אֲשֶׁר ה' אֱלֹהֶיךָ נֹתֵן לְךָ נַחֲלָה, וִירִשְׁתָּהּ וְיָשַׁבְתָּ בָּהּ,</b> לאחר שנות כיבוש הארץ וההתנחלות בה,
(ב) <b>וְלָקַחְתָּ מֵרֵאשִׁית כָּל פְּרִי הָאֲדָמָה אֲשֶׁר תָּבִיא מֵאַרְצְךָ אֲשֶׁר ה' אֱלֹהֶיךָ נֹתֵן לָךְ.</b> אלו הם הפרות הראשונים המופרשים לפני כל מתנות הכהנים והלויים. <br>  <b>וְשַׂמְתָּ</b> אותם<br>  <b>בַטֶּנֶא</b>, סל רחב ושטוח <br>  <b>וְהָלַכְתָּ אֶל הַמָּקוֹם אֲשֶׁר יִבְחַר ה' אֱלֹהֶיךָ לְשַׁכֵּן שְׁמוֹ שָׁם,</b> אל בית המקדש שבירושלים, ולפני שיוקם – אל המשכן ששכן במקומות אחרים.
(ג) <b>וּבָאתָ אֶל הַכֹּהֵן אֲשֶׁר יִהְיֶה בַּיָּמִים הָהֵם,</b> כל כהן שיהיה,<br>  <br>  <b>וְאָמַרְתָּ אֵלָיו</b> בהכרזה טקסית<br>  <b>: הִגַּדְתִּי הַיּוֹם לַה' אֱלֹהֶיךָ כִּי בָאתִי אֶל הָאָרֶץ אֲשֶׁר נִשְׁבַּע ה' לַאֲבֹתֵינוּ לָתֶת לָנוּ,</b> וזה פריה.
(ד) <b>וְלָקַח הַכֹּהֵן הַטֶּנֶא מִיָּדֶךָ, וְהִנִּיחוֹ לִפְנֵי מִזְבַּח ה' אֱלֹהֶיךָ.</b> פרות הביכורים אינם קרבן המוקטר במזבח, ולכן הם מונחים ליד המזבח, ושם יתקיים טקס הנפת הטנא.
(ה) <b>וְעָנִיתָ וְאָמַרְתָּ</b> בנוסח מוגדר<br>  <b>לִפְנֵי ה' אֱלֹהֶיךָ: אֲרַמִּי אֹבֵד</b>, נודד<br>  היה<br>  <b>אָבִי,</b> הקדום, יעקב. יעקב נשא בנות ארמיות וחי מחוץ למולדתו בקרב משפחה ארמית.<br>  לחלופין, היו שדרשו 'ארמי' לבן הארמי שביקש לאבד את אבי, יעקב.<br>  <br>  <b>וַיֵּרֶד</b> יעקב <br>  <b>מִצְרַיְמָה וַיָּגָר שָׁם בִּמְתֵי מְעָט,</b> הוא הגיע למצרים כשמשפחתו כללה מעט אנשים – שבעים נפש בלבד, <br>  <b>וַיְהִי שָׁם</b> במשך השנים שישבו בניו במצרים <br>  <b>לְגוֹי גָּדוֹל, עָצוּם וָרָב.</b>
(ו) <b>וַיָּרֵעוּ אֹתָנוּ</b>, לנו <br>  <b>הַמִּצְרִים וַיְעַנּוּנוּ, וַיִּתְּנוּ עָלֵינוּ עֲבֹדָה קָשָׁה.</b>
(ז) <b>וַנִּצְעַק אֶל ה' אֱלֹהֵי אֲבֹתֵינוּ, וַיִּשְׁמַע ה' אֶת קֹלֵנוּ, וַיַּרְא אֶת עָנְיֵנוּ</b>, עד היכן הגיע סבלנו,<br>  <br>  <b>וְאֶת עֲמָלֵנוּ</b>, העבודות היזומות שהטילו עלינו רק על מנת להציק לנו. <br>  <b>וְאֶת לַחֲצֵנוּ,</b> מצוקותינו.
(ח) <b>וַיּוֹצִאֵנוּ ה' מִמִּצְרַיִם בְּיָד חֲזָקָה וּבִזְרֹעַ נְטוּיָה וּבְמֹרָא</b><br>  <b>גָּדֹל</b>, באופן שהטיל יראה רבה<br>  <b>וּבְאֹתוֹת וּבְמֹפְתִים,</b>
(ט) <b>וַיְבִאֵנוּ אֶל הַמָּקוֹם הַזֶּה</b>– ארץ ישראל,<br>  <b>וַיִּתֶּן לָנוּ אֶת הָאָרֶץ הַזֹּאת,</b> שהיא <br>  <b>אֶרֶץ זָבַת חָלָב וּדְבָשׁ.</b>
(י) <b>וְעַתָּה,</b> כיוון שעשית עם אבותינו את כל החסד הזה, אני בא כעת להודות לך –<br>  <b>הִנֵּה הֵבֵאתִי אֶת רֵאשִׁית פְּרִי הָאֲדָמָה אֲשֶׁר נָתַתָּה לִּי ה'.וְהִנַּחְתּוֹ לִפְנֵי ה' אֱלֹהֶיךָ,</b> לפני המזבח, <br>  <b>וְהִשְׁתַּחֲוִיתָ לִפְנֵי ה' אֱלֹהֶיךָ.</b>
(יא) <b>וְשָׂמַחְתָּ בְכָל הַטּוֹב אֲשֶׁר נָתַן לְךָ ה' אֱלֹהֶיךָ וּלְבֵיתֶךָ</b>, ולמשפחתך,<br>  <b>אַתָּה וְהַלֵּוִי וְהַגֵּר אֲשֶׁר בְּקִרְבֶּךָ.</b> נצל את ההזדמנות שהגעת אל המקדש, והישאר שם לשמוח לפני ה' עם כל סובביך התלויים בך.
(יב) <b>כִּי תְכַלֶּה</b>, תסיים<br>  <b>לַעְשֵׂר אֶת כָּל מַעְשַׂר תְּבוּאָתְךָ בַּשָּׁנָה הַשְּׁלִישִׁת</b> למחזור שנות המעשר המתחיל לאחר השמיטה,<br>  <br>  <b>שְׁנַת הַמַּעֲשֵׂר</b>. כאמור למעלה,<br>  בכל שנה שלישית משש השנים שבין שמיטה לשמיטה, מפרישים<br>  מעשר לעניים. שנה זו היא 'שְׁנַת הַמַּעֲשֶׂר'. <br>  <b>וְנָתַתָּה</b> אותו <br>  <b>לַלֵּוִי, לַגֵּר, לַיָּתוֹם וְלָאַלְמָנָה,</b> לכל הנזקקים שאין להם אחוזת נחלה ולבני השכבות הנמוכות בחברה, <br>  <b>וְאָכְלוּ בִשְׁעָרֶיךָ</b>, בכל מקום ולא רק ליד המקדש<br>  <b>וְשָׂבֵעוּ.</b>
(יג) ככלות יבול המעשר הזה, דהיינו לקראת סוף חג הפסח של השנה הרביעית והשביעית, שאז בוודאי הבשילו פֵּרות האילן שחנטו בשנה השלישית והשישית, וקוימה כל מצוותם – <br>  <b>וְאָמַרְתָּ לִפְנֵי ה' אֱלֹהֶיךָ</b> במקדש, את ההצהרה הבאה<br>  <b>: בִּעַרְתִּי</b>, פיניתי את<br>  <b>הַקֹּדֶשׁ</b>, מה שהוקדש לנתינה<br>  <b>מִן הַבַּיִת,</b><br>  <b>וְגַם נְתַתִּיו לַלֵּוִי וְלַגֵּר, לַיָּתוֹם וְלָאַלְמָנָה, כְּכָל מִצְוָתְךָ אֲשֶׁר צִוִּיתָנִי.</b> כל חלק נתתי למי שזכאי לקבלו. <br>  <b>לֹא עָבַרְתִּי מִמִּצְוֹתֶיךָ וְלֹא שָׁכָחְתִּי</b> לקיים את כל הנתינות כראוי ובסדר הנכון.
(יד) עשיתי כדין: <br>  <b>לֹא אָכַלְתִּי בְאֹנִי</b>, באבלותי<br>  <b>מִמֶּנּוּ,</b><br>  <b>וְלֹא בִעַרְתִּי מִמֶּנּוּ בְּטָמֵא,</b> לא כיליתי אותו באופן שיטמא, <br>  <b>וְלֹא נָתַתִּי מִמֶּנּוּ</b>, מתמורתו הממונית לקניית תכריכים או ארון קבורה<br>  <b>לְמֵת</b>. אמירה זו בכללותה מתייחסת למעשרות של שלוש השנים, שנהג בהם כדין. אולם בפסוק הזה מדובר במעשר הנקרא בפי חכמים 'מעשר שני', שבעל היבול מעלה אותו לירושלים ואוכלו שם בטהרה, הוא והנלווים אליו.<br>  ובכללו של דבר, <br>  <b>שָׁמַעְתִּי בְּקוֹל ה' אֱלֹהָי, עָשִׂיתִי כְּכֹל אֲשֶׁר צִוִּיתָנִי.</b> מובן מאליו, אם אין האדם יכול לומר את הדברים ככתבם בכנות, כגון שאכל באנינות – אינו מתוודה.
(טו) מן ההצהרה הוא עובר לתפילה: <br>  <b>הַשְׁקִיפָה</b>, הבט לארצך<br>  <b>מִמְּעוֹן קָדְשְׁךָ מִן הַשָּׁמַיִם, וּבָרֵךְ אֶת עַמְּךָ, אֶת יִשְׂרָאֵל</b> עושי רצונך, <br>  <b>וְאֵת הָאֲדָמָה אֲשֶׁר נָתַתָּה לָנוּ כַּאֲשֶׁר נִשְׁבַּעְתָּ לַאֲבֹתֵינוּ, אֶרֶץ זָבַת חָלָב וּדְבָשׁ.</b>
(טז) <b>הַיּוֹם הַזֶּה ה' אֱלֹהֶיךָ מְצַוְּךָ לַעֲשׂוֹת אֶת הַחֻקִּים הָאֵלֶּה</b>, המצוות שאינך יכול להבין,<br>  <b>וְאֶת הַמִּשְׁפָּטִים</b> המתקבלים על הדעת, <br>  <b>וְשָׁמַרְתָּ וְעָשִׂיתָ אוֹתָם בְּכָל לְבָבְךָ וּבְכָל נַפְשֶׁךָ.</b> הקפד שכל מצווה תיעשה בזמנה המתאים, במקומה הראוי, בשיעור הקבוע ובהתמסרות מלאה.
(יז) גם קיומן של המצוות ה'חברתיות' אינו נובע מטוב לבך בלבד. תקיים אותן משום ש<br>  <b>אֶת ה' הֶאֱמַרְתָּ</b>, כיבדת ונישאת<br>  <b>הַיּוֹם.</b> בבחירתך בו הגבהת אותו בעולם,<br>  או: המלכת אותו,<br>  <br>  <b>לִהְיוֹת לְךָ לֵאלֹהִים.</b> החלטת שהוא יהיה אלוקיך, <br>  <b>וְ</b> הדבר מחייב אותך <br>  <b>לָלֶכֶת בִּדְרָכָיו וְלִשְׁמֹר חֻקָּיו וּמִצְוֹתָיו וּמִשְׁפָּטָיו וְלִשְׁמֹעַ בְּקֹלוֹ.</b>
(יח) <b>ו</b> גם <br>  <b>ה'</b> מצדו <br>  <b>הֶאֱמִירְךָ הַיּוֹם.</b> כשם שאתה מגדל אותו, כך הוא מגדל אותך. היחס הוא דו–צדדי. כשם שאתה עובד רק אותו ומייחד אותו, כך הוא בוחר רק בך <br>  <b>לִהְיוֹת לוֹ לְעַם סְגֻלָּה</b>, מיוחד<br>  <b>כַּאֲשֶׁר דִּבֶּר לָךְ</b>, כאמור בספר שמות,<br>  <br>  <b>וְלִשְׁמֹר כָּל מִצְוֹתָיו</b>, ה' רומם אותך בכך שבחר בך כשומר את תורתו,
(יט) <b>וּלְתִתְּךָ עֶלְיוֹן עַל כָּל הַגּוֹיִם אֲשֶׁר עָשָׂה,</b> כדי שתהיה<br>  <b>לִתְהִלָּה וּלְשֵׁם וּלְתִפְאָרֶת, וְלִהְיֹתְךָ</b>, וכדי שתהיה<br>  <b>עַם קָדֹשׁ לַה' אֱלֹהֶיךָ כַּאֲשֶׁר דִּבֵּר,</b> כאמור שם.
<h2>פרק כז</h2>
(א) <b>וַיְצַו מֹשֶׁה וְזִקְנֵי יִשְׂרָאֵל</b>. האחריות למצווה תימסר ליהושע, אך בגלל ההבטים הארגוניים שלה גם הזקנים שאתו יהיו מעורבים בה, וכנראה אף בפועל יהיו ממונים על שבטיהם.<br>  <b>אֶת הָעָם לֵאמֹר: שָׁמֹר אֶת כָּל הַמִּצְוָה</b>, מכלול המצוות<br>  <b>אֲשֶׁר אָנֹכִי מְצַוֶּה אֶתְכֶם הַיּוֹם.</b>
(ב) <b>וְהָיָה בַּיּוֹם אֲשֶׁר תַּעַבְרוּ אֶת הַיַּרְדֵּן אֶל הָאָרֶץ אֲשֶׁר ה' אֱלֹהֶיךָ נֹתֵן לָךְ</b>–<br>  <b>וַהֲקֵמֹתָ לְךָ אֲבָנִים גְּדֹלוֹת וְשַׂדְתָּ</b>, תסייד <br>  <b>אֹתָם בַּשִּׂיד</b>, בסיד כדי להפכן לחלקות וראויות לכתיבה.
(ג) <b>וְכָתַבְתָּ עֲלֵיהֶן אֶת כָּל דִּבְרֵי הַתּוֹרָה הַזֹּאת בְּעָבְרֶךָ</b> את הירדן<br>  <b>לְמַעַן אֲשֶׁר תָּבֹא אֶל הָאָרֶץ אֲשֶׁר ה' אֱלֹהֶיךָ נֹתֵן לְךָ</b>–<br>  <b>אֶרֶץ זָבַת חָלָב וּדְבַשׁ, כַּאֲשֶׁר דִּבֶּר ה' אֱלֹהֵי אֲבֹתֶיךָ לָךְ.</b>
(ד) <b>וְהָיָה בְּעָבְרְכֶם אֶת הַיַּרְדֵּן תָּקִימוּ אֶת הָאֲבָנִים הָאֵלֶּה אֲשֶׁר אָנֹכִי מְצַוֶּה אֶתְכֶם הַיּוֹם בְּהַר עֵיבָל, וְשַׂדְתָּ אוֹתָם בַּשִּׂיד.</b>
(ה) <b>וּבָנִיתָ שָּׁם מִזְבֵּחַ לַה' אֱלֹהֶיךָ, מִזְבַּח אֲבָנִים. לֹא תָנִיף עֲלֵיהֶם בַּרְזֶל.</b>
(ו) <b>אֲבָנִים שְׁלֵמוֹת תִּבְנֶה אֶת מִזְבַּח ה' אֱלֹהֶיךָ,</b> שכן נאסר לסתת את האבנים בברזל בבנייתו של כל מזבח.<br>  <br>  <b>וְהַעֲלִיתָ עָלָיו עוֹלֹת לַה' אֱלֹהֶיךָ.</b>
(ז) נוסף על כך, <br>  <b>וְזָבַחְתָּ שְׁלָמִים וְאָכַלְתָּ</b> אותם <br>  <b>שָּׁם, וְשָׂמַחְתָּ</b> בסעודת המצווה הציבורית הזאת <br>  <b>לִפְנֵי ה' אֱלֹהֶיךָ.</b>
(ח) <b>וְכָתַבְתָּ עַל הָאֲבָנִים אֶת כָּל דִּבְרֵי הַתּוֹרָה הַזֹּאת</b>, שעד עתה היו כתובים בלוחות הברית ובספר התורה<br>  <b>בַּאֵר הֵיטֵב,</b> באופן שיהיו גלויים לכול, קריאים ומבוארים.
(ט) <b>וַיְדַבֵּר מֹשֶׁה וְהַכֹּהֲנִים הַלְוִיִּם אֶל כָּל יִשְׂרָאֵל לֵאמֹר: הַסְכֵּת</b>, הקשב <br>  <b>וּשְׁמַע, יִשְׂרָאֵל! הַיּוֹם הַזֶּה נִהְיֵיתָ לְעָם לַה' אֱלֹהֶיךָ.</b>
(י) ועל כן נדרש ממך – <br>  <b>וְשָׁמַעְתָּ בְּקוֹל ה' אֱלֹהֶיךָ, וְעָשִׂיתָ אֶת מִצְוֹתָו וְאֶת חֻקָּיו אֲשֶׁר אָנֹכִי מְצַוְּךָ הַיּוֹם.</b> זוהי ברית הנכרתת עם כל ישראל עכשיו, קודם הכניסה לארץ, ואת אותה ברית יחזרו ויקבלו ישראל מחדש לאחר שייכנסו לארץ.
(יא) <b>וַיְצַו מֹשֶׁה אֶת הָעָם בַּיּוֹם הַהוּא לֵאמֹר:</b>
(יב) שבטים<br>  <b>אֵלֶּה יַעַמְדוּ לְבָרֵךְ אֶת הָעָם עַל הַר גְּרִזִים בְּעָבְרְכֶם אֶת הַיַּרְדֵּן: שִׁמְעוֹן וְלֵוִי וִיהוּדָה וְיִשָּׂשכָר וְיוֹסֵף וּבִנְיָמִן.</b> ייתכן שהשבטים שעל הברכה לעם היו מיוחסים יותר – בני לאה עם יוסף ובנימין.
(יג) <b>וְאֵלֶּה יַעַמְדוּ עַל</b>, בעניין, או: בשביל<br>  <b>הַקְּלָלָה בְּהַר עֵיבָל: רְאוּבֵן, גָּד וְאָשֵׁר וּזְבוּלֻן, דָּן וְנַפְתָּלִי.</b>
(יד) <b>וְעָנוּ הַלְוִיִּם</b>, אותם<br>  שיעמדו בין שני ההרים<br>  <b>וְאָמְרוּ אֶל כָּל אִישׁ יִשְׂרָאֵל</b> את כל דברי הברכה והקללה<br>  <b>קוֹל רָם.</b> כשהלויים יאמרו את דברי הברכה, הם יפנו לכיוון הר גרִזים והשבטים העומדים עליו, וכשהם יאמרו את דברי הקללה, הם יפנו לכיוון הר עיבל והשבטים העומדים עליו.<br>  לפי דעה אחרת, גם הלויים עמדו על ההרים, וכך דברי הברכה והקללה נאמרו מפי העומדים על ההרים עצמם.
(טו) <b>"אָרוּר הָאִישׁ אֲשֶׁר יַעֲשֶׂה פֶסֶל וּמַסֵּכָה, תּוֹעֲבַת ה',</b> שיהיו <br>  <b>מַעֲשֵׂה יְדֵי חָרָשׁ</b>–<br>  <b>וְשָׂם בַּסָּתֶר".</b> כאמור, המוקד כאן אינו עצם האיסור לעשות פסל ומסכה, אלא העבודה הזרה הנסתרת. אם יש בישראל עובדי עבודה זרה בגלוי, חובה על בתי הדין לבער אותם מקרב העדה, אבל אם עושה הפסל מחביאו בביתו – איש אינו יודע על כך, ולכן נדרשת השבועה. לשמע הקללה הזאת – <br>  <b>וְעָנוּ כָל הָעָם</b> העומדים על הקללה והעומדים על הברכה <br>  <b>וְאָמְרוּ: "אָמֵן".</b> ובכך נשבעו שלא לעשות זאת.
(טז) <b>"אָרוּר מַקְלֶה</b>, מבזה את<br>  <b>אָבִיו וְאִמּוֹ".</b> המבזה את הוריו לא יפרסם מעשיו, ומן הסתם הוריו לא בקלות יספרו על כך, בוודאי אם הם זקוקים לו או תלויים בו. על כן יישאר הדבר בגדר סוד במשפחה. בכלל זה גם מקרי ביזיון שאפילו ההורים אינם יודעים עליהם, כגון התחמקותו של הבן מלכבדם בתואנות שווא וברמייה.<br>  <b>וְאָמַר כָּל הָעָם: "אָמֵן".</b>
(יז) <b>"אָרוּר מַסִּיג</b>, מזיז את<br>  <b>גְּבוּל רֵעֵהוּ</b> מעבר לתחומו אל תוך תחום חברו". מכיוון שהרחבת נחלתו על חשבון נחלת הזולת נעשית בערמה, הדבר נעשה בסתר ומתוך הנחה שהשכן לא ישים לב. איסור זה הורחב לכל חדירה לרשותו של אדם אחר או לתחום סמכותו, הנעשית בסתר וברמייה.<br>  <br>  <b>וְאָמַר כָּל הָעָם: "אָמֵן".</b>
(יח) <b>"אָרוּר מַשְׁגֶּה</b>, מטעה <br>  <b>עִוֵּר בַּדָּרֶךְ".</b> קללה זו דומה לאיסור 'לפני עִוֵּר לא תיתן מכשול'.<br>  באופן מוכלל חלה קללה זו על מי שמטעה אחרים, גם אם אינם עיוורים אלא חסר להם מידע נחוץ, ובעקבות עצתו הרעה הם מגיעים להכרעה שגויה.<br>  <b>וְאָמַר כָּל הָעָם: "אָמֵן".</b>
(יט) <b>"אָרוּר מַטֶּה מִשְׁפַּט גֵּר, יָתוֹם וְאַלְמָנָה".</b> הגר, היתום והאלמנה לא תמיד ידעו אם הטו את משפטם: לא תמיד הגר מכיר את מנהגי המקום וחוקיו; היתום הוא קטן וחסר ניסיון, והאלמנה שהורגלה לחיות בחסות בעלה, אינה מודעת תמיד לנהלים ולמשפטים. משום כך קל לשופטים להטות את דינם מבלי שהדבר ייוודע.<br>  <b>וְאָמַר כָּל הָעָם: "אָמֵן".</b>
(כ) <b>"אָרוּר שֹׁכֵב עִם אֵשֶׁת אָבִיו,</b> האשה שאביו נשא, גם אם אביו מת בינתיים.<br>  האשה חיה לבדה בבית בעלה המת, ובנו הגדול מתעלל בה, ולה אין אפשרות למחות, או ששניהם מעוניינים בקרבתם.<br>  <b>כִּי גִלָּה כְּנַף</b>, ביזה את ערוות<br>  <b>אָבִיו".וְאָמַר כָּל הָעָם: "אָמֵן".</b>
(כא) <b>"אָרוּר שֹׁכֵב עִם כָּל בְּהֵמָה".</b> גם העובר עברה זו אינו מדווח על הדבר, והבהמה אינה יכולה למחות.<br>  <br>  <b>וְאָמַר כָּל הָעָם: "אָמֵן".</b>
(כב) <b>"אָרוּר שֹׁכֵב עִם אֲחֹתוֹ, בַּת אָבִיו אוֹ בַת אִמּוֹ".</b> כשהנפגעת היא אחות קטנה המעשה עלול לנבוע מסמכותו ומכוחו של האח הגדול, ומכך שהקרבן מנועה מלמחות ומלפרסם את המעשה. על כן הדבר אינו ידוע לאחרים, לעתים במשך שנים רבות.<br>  <b>וְאָמַר כָּל הָעָם: "אָמֵן".</b>
(כג) <b>"אָרוּר שֹׁכֵב עִם חֹתַנְתּוֹ"</b>, בין שהיא נשואה ובין שאיננה. באיסור חמור זה<br>  יש גם קלון. לעתים קרבת המשפחה מן הסוג הזה אינה קרובה מספיק כדי להרתיע, אבל היא קרובה דיה שתיווצר אינטימיות, ויימנע פרסום גדול.<b>וְאָמַר כָּל הָעָם: "אָמֵן".</b>
(כד) <b>"אָרוּר מַכֵּה רֵעֵהוּ בַּסָּתֶר",</b> בהתנפלות בחסות החשכה, או במקרה שהנפגע עטוף ומכוסה ואינו יכול לדעת מי הכהו. משמעות הפסוק הורחבה והיא כוללת גם מכות שאינן פיזיות, כמו השמצתו של חבר בלא ידיעתו.<br>  <b>וְאָמַר כָּל הָעָם: "אָמֵן".</b>
(כה) <b>"אָרוּר לֹקֵחַ שֹׁחַד לְהַכּוֹת נֶפֶשׁ דָּם נָקִי".</b> הן נותן השוחד הן המקבל אותו אינם נוהגים לספר שעשו זאת. שופט שלקח תחילה שוחד לגבי דיני ממונות קטנים בלבד, עלול לסטות מן היושר גם לגבי נחלות גדולות, ובסופו של דבר הוא עלול להיסחף בעקבות השוחד ואף להביא למותו של אדם.<b>וְאָמַר כָּל הָעָם: "אָמֵן".</b>
(כו) ולבסוף קללה כללית: <br>  <b>"אָרוּר אֲשֶׁר לֹא יָקִים אֶת דִּבְרֵי הַתּוֹרָה הַזֹּאת</b>, לא יעשה ככל יכולתו על מנת שדברי התורה הזאת – הכתובה לפניכם על האבנים בהר הזה –<br>  יעמדו על מקומם,<br>  <b>לַעֲשׂוֹת אוֹתָם".וְאָמַר כָּל הָעָם: "אָמֵן".</b> בכך התחייבו כל ישראל במעמד פומבי אחד, שכל אחד מהם יפעל בדרכו שלו על מנת שדברי התורה יתממשו.
<h2>פרק כח</h2>
(א) <b>וְהָיָה אִם שָׁמוֹעַ תִּשְׁמַע בְּקוֹל ה' אֱלֹהֶיךָ, לִשְׁמֹר לַעֲשׂוֹת אֶת כָּל מִצְוֹתָיו אֲשֶׁר אָנֹכִי מְצַוְּךָ הַיּוֹם</b>–<br>  יבואו עליך כל הטובות: <br>  <b>וּנְתָנְךָ ה' אֱלֹהֶיךָ עֶלְיוֹן עַל כָּל גּוֹיֵי הָאָרֶץ.</b> מעמדך באומות יהיה גבוה.
(ב) <b>וּבָאוּ עָלֶיךָ כָּל הַבְּרָכוֹת הָאֵלֶּה וְהִשִּׂיגֻךָ,</b> הן ירדפו אחריך, גם כאשר לא תשקוד להשיגן<br>  <br>  <b>כִּי</b>, אם <br>  <b>תִשְׁמַע בְּקוֹל ה' אֱלֹהֶיךָ.</b>
(ג) <b>בָּרוּךְ אַתָּה בָּעִיר,</b> במקום היישוב,<br>  <b>וּבָרוּךְ אַתָּה בַּשָּׂדֶה,</b> במקום העבודה.
(ד) <b>בָּרוּךְ פְּרִי בִטְנְךָ</b>, ילדיך<br>  <b>וּפְרִי אַדְמָתְךָ וּפְרִי בְהֶמְתֶּךָ, שְׁגַר</b>, ולדות<br>  <b>אֲלָפֶיךָ</b>, בקרך<br>  <br>  <b>וְעַשְׁתְּרוֹת</b>, בני<br>  <b>צֹאנֶךָ.</b>
(ה) <b>בָּרוּךְ טַנְאֲךָ</b>, הסל שבו אתה נושא את התוצרת החקלאית שמניב שדך, <br>  <b>וּמִשְׁאַרְתֶּךָ,</b> כלי לישת הבצק שלך.<br>  <br>  תמצא ברכה בתכולתם של כליך.
(ו) <b>בָּרוּךְ אַתָּה בְּבֹאֶךָ וּבָרוּךְ אַתָּה בְּצֵאתֶךָ.</b>
(ז) <b>יִתֵּן ה' אֶת אֹיְבֶיךָ הַקָּמִים עָלֶיךָ נִגָּפִים</b>, מוכים<br>  <b>לְפָנֶיךָ,</b> כך ש<br>  <b>בְּדֶרֶךְ אֶחָד יֵצְאוּ אֵלֶיךָ</b> כפי שנוהגים לצאת למלחמה, <br>  <b>ו</b> אולם<br>  <b>בְשִׁבְעָה דְרָכִים יָנוּסוּ לְפָנֶיךָ.</b> כאשר צבא מפסיד במערכה, כל חייל בורח בכיוון אחר.
(ח) <b>יְצַו ה' אִתְּךָ אֶת הַבְּרָכָה בַּאֲסָמֶיךָ וּבְכֹל מִשְׁלַח יָדֶךָ,</b> בכל שאר הדברים שאתם עוסקים בהם,<br>  <b>וּבֵרַכְךָ בָּאָרֶץ אֲשֶׁר ה' אֱלֹהֶיךָ נֹתֵן לָךְ.</b>
(ט) מעבר לכך, <br>  <b>יְקִימְךָ ה' לוֹ לְעַם קָדוֹשׁ כַּאֲשֶׁר נִשְׁבַּע לָךְ, כִּי</b>, כאשר <br>  <b>תִשְׁמֹר אֶת מִצְוֹת ה' אֱלֹהֶיךָ וְהָלַכְתָּ בִּדְרָכָיו.</b>
(י) <b>וְרָאוּ</b> אז<br>  <b>כָּל עַמֵּי הָאָרֶץ כִּי שֵׁם ה' נִקְרָא עָלֶיךָ,</b> שכן תזכיר את שמו ותכבד אותו, <br>  <b>וְיָרְאוּ</b> העמים <br>  <b>מִמֶּךָּ,</b> ולא יתגרו בך כלל.
(יא) <b>וְהוֹתִרְךָ ה' לְטוֹבָה</b>, הוא ייתן לך טובה מרובה, יותר מהצפוי והמבוקש – <br>  <b>בִּפְרִי בִטְנְךָ וּבִפְרִי בְהֶמְתְּךָ וּבִפְרִי אַדְמָתֶךָ עַל הָאֲדָמָה אֲשֶׁר נִשְׁבַּע ה' לַאֲבֹתֶיךָ לָתֶת לָךְ.</b>
(יב) <b>יִפְתַּח ה' לְךָ אֶת אוֹצָרוֹ הַטּוֹב, אֶת הַשָּׁמַיִם,</b><br>  <b>לָתֵת</b> לך משם<br>  <b>מְטַר אַרְצְךָ בְּעִתּוֹ וּלְבָרֵךְ אֵת כָּל מַעֲשֵׂה יָדֶךָ.</b> ובשל השפע הזה – <br>  <b>וְהִלְוִיתָ גּוֹיִם רַבִּים,</b> הם יזדקקו לך, <br>  <b>וְ</b> אולם <br>  <b>אַתָּה לֹא תִלְוֶה.</b> לא תזדקק לאחרים.
(יג) <b>וּנְתָנְךָ ה' לְרֹאשׁ וְלֹא לְזָנָב.</b> בכל עניין תהיה אתה המנהיג, ולא תובל אחרי אחרים. <br>  <b>וְהָיִיתָ רַק לְמַעְלָה וְלֹא תִהְיֶה לְמָטָּה,</b> וכל זאת – <br>  <b>כִּי תִשְׁמַע אֶל מִצְוֹת ה' אֱלֹהֶיךָ אֲשֶׁר אָנֹכִי מְצַוְּךָ הַיּוֹם לִשְׁמֹר וְלַעֲשׂוֹת</b> אותן.
(יד) <b>וְלֹא תָסוּר מִכָּל הַדְּבָרִים אֲשֶׁר אָנֹכִי מְצַוֶּה אֶתְכֶם הַיּוֹם יָמִין וּשְׂמֹאול,</b> ועיקרו של הציווי הוא שלא <br>  <b>לָלֶכֶת אַחֲרֵי אֱלֹהִים אֲחֵרִים לְעָבְדָם.</b> עד כאן דברי הברכה.
(טו) <b>וְהָיָה אִם לֹא תִשְׁמַע בְּקוֹל ה' אֱלֹהֶיךָ לִשְׁמֹר לַעֲשׂוֹת אֶת כָּל מִצְוֹתָיו וְחֻקֹּתָיו אֲשֶׁר אָנֹכִי מְצַוְּךָ הַיּוֹם</b>–<br>  <b>וּבָאוּ עָלֶיךָ כָּל הַקְּלָלוֹת הָאֵלֶּה וְהִשִּׂיגוּךָ:</b>
(טז) <b>אָרוּר אַתָּה בָּעִיר וְאָרוּר אַתָּה בַּשָּׂדֶה.</b>
(יז) <b>אָרוּר טַנְאֲךָ וּמִשְׁאַרְתֶּךָ.</b>
(יח) <b>אָרוּר פְּרִי בִטְנְךָ וּפְרִי אַדְמָתֶךָ, שְׁגַר אֲלָפֶיךָ וְעַשְׁתְּרֹת צֹאנֶךָ.</b>
(יט) <b>אָרוּר אַתָּה בְּבֹאֶךָ וְאָרוּר אַתָּה בְּצֵאתֶךָ</b>.
(כ) <b>יְשַׁלַּח ה' בְּךָ אֶת הַמְּאֵרָה,</b> הקללה, <br>  <b>אֶת הַמְּהוּמָה</b>, בלבול, בהלה ואי–סדר <br>  <b>וְאֶת הַמִּגְעֶרֶת,</b> תהליך של היחסרות והתמעטות;<br>  הכול יגערו בך;<br>  או: תחושה של גערה, רגשות אשמה<br>  <br>  <b>בְּכָל מִשְׁלַח יָדְךָ אֲשֶׁר תַּעֲשֶׂה, עַד הִשָּׁמֶדְךָ וְעַד אֲבָדְךָ מַהֵר מִפְּנֵי רֹעַ מַעֲלָלֶיךָ</b> שעשית כ<br>  <b>אֲשֶׁר עֲזַבְתָּנִי.</b>
(כא) <b>יַדְבֵּק ה' בְּךָ אֶת הַדָּבֶר,</b> מגפה מדבקת,<br>  <b>עַד כַּלֹּתוֹ אֹתְךָ מֵעַל הָאֲדָמָה אֲשֶׁר אַתָּה בָא שָׁמָּה לְרִשְׁתָּהּ.</b>
(כב) <b>יַכְּכָה ה' בַּשַּׁחֶפֶת</b>, <br>  <b>וּבַקַּדַּחַת</b>, מחלת חום<br>  <b>וּבַדַּלֶּקֶת</b>, מחלת חום מקומית <br>  <b>וּבַחַרְחֻר</b>, מחלה הקשורה ביובש<br>  <b>וּ</b> בנפילה<br>  <b>בַחֶרֶב</b>. או: חורב, יובש<br>  <br>  <b>וּבַשִּׁדָּפוֹן</b>, אבדן נפח ומשקל של תבואה או גוף חי, <br>  <b>וּבַיֵּרָקוֹן,</b> מחלה הקשורה לקלקול התבואה,<br>  ואולי היא מחלה באדם. <br>  <b>וּרְדָפוּךָ</b> כל אלה <br>  <b>עַד אָבְדֶךָ.</b>
(כג) <b>וְהָיוּ שָׁמֶיךָ אֲשֶׁר עַל רֹאשְׁךָ</b> אטומים כמו<br>  <b>נְחֹשֶׁת,</b> ולא ימטירו גשם, <br>  <b>וְהָאָרֶץ אֲשֶׁר תַּחְתֶּיךָ</b> תהיה יבשה ולא פורייה כ<br>  <b>בַּרְזֶל.</b>
(כד) <b>יִתֵּן ה' אֶת מְטַר אַרְצְךָ</b>, במקום שירד גשם מפרה בארץ, תנשוב רוח ועמה <br>  <b>אָבָק וְעָפָר,</b><br>  <b>מִן הַשָּׁמַיִם יֵרֵד עָלֶיךָ עַד הִשָּׁמְדָךְ.</b>
(כה) <b>יִתֶּנְךָ ה' נִגָּף לִפְנֵי אֹיְבֶיךָ. בְּדֶרֶךְ אֶחָד תֵּצֵא אֵלָיו וּבְשִׁבְעָה דְרָכִים תָּנוּס לְפָנָיו</b>–<br>  ההיפך הגמור ממה שנאמר קודם לכן. <br>  <b>וְהָיִיתָ לְזַעֲוָה,</b> לזוועה, לדגם מאיים ולסיוט<br>  <b>לְכֹל מַמְלְכוֹת הָאָרֶץ.</b>
(כו) <b>וְהָיְתָה נִבְלָתְךָ לְמַאֲכָל לְכָל עוֹף הַשָּׁמַיִם וּלְבֶהֱמַת הָאָרֶץ, וְאֵין מַחֲרִיד.</b> איש לא יפריע לבעלי החיים ולעופות לאכול את גוויותיכם.
(כז) <b>יַכְּכָה</b>, יכך <br>  <b>ה' בִּשְׁחִין</b>– מחלת עור הכוללת תפרחות וגירוד בעור שבה הוכתה <br>  <b>מִצְרַיִם</b>,<br>  <br>  <b>וּבַטְּחוֹרִים</b>, פצעים ומחלות סביב פי הטבעת <br>  <b>וּבַגָּרָב וּבֶחָרֶס,</b> מחלות עור הגורמות פצעים ובושה, <br>  <b>אֲשֶׁר לֹא תוּכַל לְהֵרָפֵא.</b>
(כח) <b>יַכְּכָה ה' בְּשִׁגָּעוֹן וּבְעִוָּרוֹן וּבְתִמְהוֹן לֵבָב,</b> בטשטוש המחשבה והרצון.
(כט) ובעקבות זאת – <br>  <b>וְהָיִיתָ מְמַשֵּׁשׁ בַּצָּהֳרַיִם</b><br>  <b>כַּאֲשֶׁר יְמַשֵּׁשׁ הַעִוֵּר בָּאֲפֵלָה,</b> לא תדעו את הדרך ותאבדו את הכיוון, <br>  <b>וְלֹא תַצְלִיחַ אֶת דְּרָכֶיךָ. וְהָיִיתָ אַךְ</b>, רק <br>  <b>עָשׁוּק וְגָזוּל כָּל הַיָּמִים</b>. מכיוון שלא תוכל להתנגד, תפסיד בכול ותאבד הכול,<br>  <b>וְאֵין מוֹשִׁיעַ.</b>
(ל) <b>אִשָּׁה תְאָרֵשׂ</b>–<br>  <b>וְאִישׁ אַחֵר יִשְׁכָּבֶנָּה; בַּיִת תִּבְנֶה</b>–<br>  <b>וְ</b> אולם<br>  <b>לֹא תֵשֵׁב בּוֹ; כֶּרֶם תִּטַּע</b>–<br>  <b>וְלֹא תְחַלְּלֶנּוּ.</b>
(לא) <b>שׁוֹרְךָ טָבוּחַ לְעֵינֶיךָ</b>, לאחר שהתכוננת לאכלו –<br>  <b>וְלֹא תֹאכַל מִמֶּנּוּ. חֲמֹרְךָ גָּזוּל מִלְּפָנֶיךָ,</b> גוזל החמור לא יניח אותו לאחר זמן, <br>  <b>וְ</b> על כן<br>  <b>לֹא יָשׁוּב</b> מאליו<br>  <b>לָךְ,</b> אליך. <br>  <b>צֹאנְךָ נְתֻנוֹת לְאֹיְבֶיךָ, וְאֵין לְךָ מוֹשִׁיעַ.</b>
(לב) <b>בָּנֶיךָ וּבְנֹתֶיךָ נְתֻנִים לְעַם אַחֵר</b> בשבי, בשעבוד או אפילו שכירים במקומות רחוקים וזרים, <br>  <b>וְעֵינֶיךָ רֹאוֹת</b> בהתרחקותם <br>  <b>וְכָלוֹת</b>, מצפות <br>  <b>אֲלֵיהֶם כָּל הַיּוֹם, וְאֵין לְאֵל יָדֶךָ</b> לעשות דבר.
(לג) <b>פְּרִי אַדְמָתְךָ וְכָל יְגִיעֲךָ יֹאכַל עַם אֲשֶׁר לֹא יָדָעְתָּ.</b> עם זר יערוך פשיטות שוד וייקח את כל פֵּרות הארץ, ואתה תישאר בלא כלום. <br>  <b>וְהָיִיתָ רַק עָשׁוּק וְרָצוּץ כָּל הַיָּמִים</b> מאויבים שיבואו מן החוץ וייהנו מכל אשר לך, ומצרות פנימיות.
(לד) כשתראה שהכול פועל נגדך בכל כיוון, בכל דרך ובכל אופן –<br>  <b>וְהָיִיתָ מְשֻׁגָּע מִמַּרְאֵה עֵינֶיךָ אֲשֶׁר תִּרְאֶה.</b>
(לה) <b>יַכְּכָה ה' בִּשְׁחִין רָעעַל הַבִּרְכַּיִם וְעַל הַשֹּׁקַיִם אֲשֶׁר לֹא תוּכַל לְהֵרָפֵא, מִכַּף רַגְלְךָ וְעַד קָדְקֳדֶךָ,</b> ראשך.
(לו) <b>יוֹלֵךְ ה' אֹתְךָ וְאֶת מַלְכְּךָ אֲשֶׁר תָּקִים עָלֶיךָ אֶל גּוֹי אֲשֶׁר לֹא יָדַעְתָּ אַתָּה וַאֲבֹתֶיךָ, וְעָבַדְתָּ שָּׁם אֱלֹהִים אֲחֵרִים</b>–<br>  <b>עֵץ וָאָבֶן.</b> בגלות תהיו כפופים מכל הבחינות למשעבדיכם, והתפיסה האלילית תשלוט בחייכם.
(לז) <b>וְהָיִיתָ לְשַׁמָּה</b>, להשתוממות, <br>  <b>לְמָשָׁל וְלִשְׁנִינָה בְּכֹל הָעַמִּים אֲשֶׁר יְנַהֶגְךָ ה' שָׁמָּה</b>. שמך יהפוך לכינוי גנאי. כל הרוצה לדבר על התרחשויות כושלות ומצבים קטנים ועלובים – ישווה אותם למוצאות אותך.
(לח) <b>זֶרַע רַב תּוֹצִיא</b> אל<br>  <b>הַשָּׂדֶה</b> בשעת הזריעה, אבל <br>  <b>מְעַט תֶּאֱסֹף</b> מן השדה,<br>  <b>כִּי יַחְסְלֶנּוּ</b>, יְכלה אותו<br>  <b>הָאַרְבֶּה.</b>
(לט) <b>כְּרָמִים תִּטַּע וְעָבָדְתָּ</b> בהם, <br>  <b>ו</b> לבסוף <br>  <b>יַיִן לֹא תִשְׁתֶּה וְלֹא תֶאֱגֹר, כִּי תֹאכְלֶנּוּ</b>– את ענביו תאכל<br>  <b>הַתֹּלָעַת.</b>
(מ) עצי<br>  <b>זֵיתִים יִהְיוּ לְךָ בְּכָל גְּבוּלֶךָ, וְשֶׁמֶן</b> מן הזיתים<br>  <b>לֹא תָסוּךְ, כִּי יִשַּׁל זֵיתֶךָ.</b> הזיתים יפלו לארץ לפני שיבשילו, ולא תוכל להפיק מהם דבר.
(מא) <b>בָּנִים וּבָנוֹת תּוֹלִיד, וְ</b> הם <br>  <b>לֹא יִהְיוּ לָךְ, כִּי יֵלְכוּ בַּשֶּׁבִי.</b>
(מב) <b>כָּל עֵצְךָ וּפְרִי אַדְמָתֶךָ יְיָרֵשׁ</b>, ישמיד, ייקח או ירוקן <br>  <b>הַצְּלָצַל,</b> זחלים מזיקים,<br>  או: מחנה האויב המצלצל ומרעיש בהגיעו.
(מג) <b>הַגֵּר</b>, הזר<br>  <b>אֲשֶׁר</b> גָּר <br>  <b>בְּקִרְבְּךָ יַעֲלֶה עָלֶיךָ מַעְלָה מָּעְלָה, וְאַתָּה תֵרֵד מַטָּה מָּטָּה.</b>
(מד) <b>הוּא</b>– הגר, <br>  <b>יַלְוְךָ, וְ</b> אילו <br>  <b>אַתָּה לֹא תַלְוֶנּוּ. הוּא יִהְיֶה לְרֹאשׁ, וְאַתָּה תִּהְיֶה לְזָנָב.</b>
(מה) <b>וּבָאוּ עָלֶיךָ כָּל הַקְּלָלוֹת הָאֵלֶּה וּרְדָפוּךָ וְהִשִּׂיגוּךָ עַד הִשָּׁמְדָךְ, כִּי לֹא שָׁמַעְתָּ בְּקוֹל ה' אֱלֹהֶיךָ לִשְׁמֹר מִצְוֹתָיו וְחֻקֹּתָיו אֲשֶׁר צִוָּךְ.</b>
(מו) <b>וְהָיוּ בְךָ</b> כל המכות הללו <br>  <b>לְאוֹת וּלְמוֹפֵת</b>, לציון ולדגם קללה. או: לסימן המלמד על מעשיך הרעים,<br>  <br>  <b>וּבְזַרְעֲךָ עַד עוֹלָם.</b>
(מז) <b>תַּחַת אֲשֶׁר לֹא עָבַדְתָּ אֶת ה' אֱלֹהֶיךָ,</b> כשיכולת לעשות זאת, <br>  <b>בְּשִׂמְחָה וּבְטוּב לֵבָב מֵרֹב כֹּל</b>–
(מח) <b>וְעָבַדְתָּ אֶת אֹיְבֶיךָ אֲשֶׁר יְשַׁלְּחֶנּוּ ה' בָּךְ</b> באופן הפוך – <br>  <b>בְּרָעָב וּבְצָמָא וּבְעֵירֹם וּבְחֹסֶר כֹּל. וְנָתַן</b> האויב <br>  <b>עֹל בַּרְזֶל עַל צַוָּארֶךָ</b>, ישעבד אותך<br>  <b>עַד הִשְׁמִידוֹ אֹתָךְ.</b>
(מט) <b>יִשָּׂא ה' עָלֶיךָ גּוֹי מֵרָחֹק מִקְצֵה הָאָרֶץ</b> בהפתעה – <br>  <b>כַּאֲשֶׁר יִדְאֶה הַנָּשֶׁר.</b> הנשר מגיע מגובה רב וממרחקים עצומים, כך שאין רואים את התקרבותו. <br>  <b>גּוֹי אֲשֶׁר לֹא תִשְׁמַע</b>, תבין את<br>  <b>לְשֹׁנוֹ</b>. מכיוון שהגיע מרחוק, לא תהיה לך כל תקשורת אתו.
(נ) <b>גּוֹי עַז פָּנִים אֲשֶׁר לֹא יִשָּׂא פָנִים לְזָקֵן וְנַעַר לֹא יָחֹן,</b> ירחם. הוא לא יחוס על איש.
(נא) <b>וְאָכַל</b> את<br>  <b>פְּרִי בְהֶמְתְּךָ וּפְרִי אַדְמָתְךָ עַד הִשָּׁמְדָךְ, אֲשֶׁר לֹא יַשְׁאִיר לְךָ דָּגָן, תִּירוֹשׁ</b>, יין<br>  <b>וְיִצְהָר</b>, שמן,<br>  <b>שְׁגַר אֲלָפֶיךָ וְעַשְׁתְּרֹת צֹאנֶךָ, עַד הַאֲבִידוֹ אֹתָךְ.</b> גם אם לא יעשה זאת לשם ההרס והפגיעה דווקא, כיוון שלא יתכוון להתיישב בארץ שכבש, הוא ינצל אותה בלא כל מחשבה על טובתה ולא יותיר בה דבר על מקומו.
(נב) <b>וְהֵצַר</b>, יציק,<br>  או: יבנה מצור<br>  <b>לְךָ בְּכָל שְׁעָרֶיךָ, עַד רֶדֶת</b>, שייבקעו ויישברו<br>  <b>חֹמֹתֶיךָ הַגְּבֹהֹת וְהַבְּצֻרוֹת אֲשֶׁר אַתָּה בֹּטֵחַ בָּהֵן בְּכָל אַרְצֶךָ</b> במלחמה. כך תיווכח שהערים החזקות שעליהן סמכת אינן מבטיחות את שלומך. <br>  <b>וְהֵצַר לְךָ בְּכָל שְׁעָרֶיךָ בְּכָל אַרְצְךָ אֲשֶׁר נָתַן ה' אֱלֹהֶיךָ לָךְ.</b>
(נג) <b>וְאָכַלְתָּ פְרִי בִטְנְךָ</b>– <br>  <b>בְּשַׂר בָּנֶיךָ וּבְנֹתֶיךָ אֲשֶׁר נָתַן לְךָ ה' אֱלֹהֶיךָ, בְּמָצוֹר וּבְמָצוֹק</b>, ובמצוקה<br>  <b>אֲשֶׁר יָצִיק לְךָ אֹיְבֶךָ.</b> הרעב בעיר הנצורה יהיה כה חמור, שתאכל את בשר ילדיך. וכדוגמה לזוועה – בשעת הרעב הכבד:
(נד) <b>הָאִישׁ הָרַךְ</b>, רך הלב והמפונק<br>  <b>בְּךָ וְהֶעָנֹג מְאֹד, תֵּרַע עֵינוֹ בְאָחִיו ו</b>אפילו<br>  <b>בְאֵשֶׁת חֵיקוֹ</b>, באשתו <br>  <b>וּבְיֶתֶר בָּנָיו אֲשֶׁר יוֹתִיר,</b>
(נה) <b>מִתֵּת לְאַחַד מֵהֶם מִבְּשַׂר בָּנָיו אֲשֶׁר יֹאכֵל.</b> הוא ירצה לאכול את בשר ילדיו שלו, ולא זו בלבד אלא גם יסרב לתת ממנו לקרובים אליו ביותר ואפילו לבניו הנותרים, <br>  <b>מִבְּלִי הִשְׁאִיר לוֹ כֹּל,</b> משום שלא יישאר לו דבר. הרעב יהיה כה קשה, שהוא יגבר על האהבה ועל היחסים הקרובים ביותר. כל דמותך תימחק לחלוטין <br>  <b>בְּמָצוֹר וּבְמָצוֹק אֲשֶׁר יָצִיק לְךָ אֹיִבְךָ בְּכָל שְׁעָרֶיךָ.</b>
(נו) וכיוצא בזה, <br>  <b>הָרַכָּה בְךָ וְהָעֲנֻגָּה אֲשֶׁר לֹא נִסְּתָה כַף רַגְלָהּ הַצֵּג</b>,<br>  שמעולם לא הלכה יחפה <br>  <b>עַל הָאָרֶץ מֵהִתְעַנֵּג וּמֵרֹךְ,</b> מרוב פינוק ועידון, <br>  <b>תֵּרַע עֵינָהּ בְּאִישׁ חֵיקָהּ וּבִבְנָהּ וּבְבִתָּהּ</b>
(נז) <b>וּבְשִׁלְיָתָהּ הַיּוֹצֵת</b>, היוצאת <br>  <b>מִבֵּין רַגְלֶיהָ,</b> בוולדותיה – <br>  <b>בְבָנֶיהָ אֲשֶׁר תֵּלֵד, כִּי תֹאכְלֵם בְּחֹסֶר כֹּל בַּסָּתֶר.</b> היא תחטוף לעצמה בהיחבא את בניה כדי לאכלם <br>  <b>בְּמָצוֹר וּבְמָצוֹק אֲשֶׁר יָצִיק לְךָ אֹיִבְךָ בִּשְׁעָרֶיךָ.</b> המצור יהיה כה מחריד, שאנשים יגיעו לידי אכילת בני אדם, בניהם שלהם – מעשה השובר את כל גבולותיה של חברה אנושית.
(נח) וכל זאת, <br>  <b>אִם לֹא תִשְׁמֹר לַעֲשׂוֹת אֶת כָּל דִּבְרֵי הַתּוֹרָה הַזֹּאת הַכְּתֻבִים בַּסֵּפֶר הַזֶּה, לְיִרְאָה אֶת הַשֵּׁם הַנִּכְבָּד וְהַנּוֹרָא הַזֶּה</b>–<br>  <b>אֵת ה' אֱלֹהֶיךָ.</b>
(נט) <b>וְהִפְלָא</b>, יגדיל וירבה <br>  <b>ה' אֶת מַכֹּתְךָ וְאֵת מַכּוֹת זַרְעֶךָ, מַכּוֹת גְּדֹלֹת וְנֶאֱמָנוֹת,</b> ונמרצות, או: ארוכות ויציבות <br>  <b>וָחֳלָיִם</b>, מחלות<br>  <b>רָעִים וְנֶאֱמָנִים.</b>
(ס) <b>וְהֵשִׁיב בְּךָ אֵת כָּל מַדְוֵה</b>, המחלות והפגעים של <br>  <b>מִצְרַיִם אֲשֶׁר יָגֹרְתָּ</b>, פחדת<br>  <b>מִפְּנֵיהֶם,</b> כאשר ראיתם אותם מקרוב. והנה הם יבואו <br>  <b>וְדָבְקוּ בָּךְ.</b>
(סא) יתרה מזו, <br>  <b>גַּם כָּל חֳלִי וְכָל מַכָּה אֲשֶׁר לֹא כָתוּב בְּסֵפֶר הַתּוֹרָה הַזֹּאת</b>–<br>  <b>יַעְלֵם ה' עָלֶיךָ עַד הִשָּׁמְדָךְ.</b> רשימת הצרות והמחלות המובאת כאן תתרחב למחלות נוספות וכן למכות הקשורות בביזיון והשפלה, שאינן מפורשות כאן.
(סב) <b>וְנִשְׁאַרְתֶּם בִּמְתֵי מְעָט,</b> מספר מועט של אנשים יחסית להיסטוריה הארוכה של העם, <br>  <b>תַּחַת אֲשֶׁר</b>, במקום ש<br>  <b>הֱיִיתֶם כְּכוֹכְבֵי הַשָּׁמַיִם לָרֹב.</b> הייתם עם גדול, והריבוי הטבעי היה אמור להפוך אתכם לעם עצום. <br>  <b>כִּי לֹא שָׁמַעְתָּ בְּקוֹל ה' אֱלֹהֶיךָ.</b>
(סג) <b>וְהָיָה כַּאֲשֶׁר</b>, כמו ש<br>  <b>שָׂשׂ</b>, שמח<br>  <b>ה' עֲלֵיכֶם לְהֵיטִיב אֶתְכֶם וּלְהַרְבּוֹת אֶתְכֶם</b> כשהלכתם בדרכיו ועשיתם את רצונו, <br>  <b>כֵּן</b>, כך <br>  <b>יָשִׂישׂ ה' עֲלֵיכֶם לְהַאֲבִיד אֶתְכֶם וּלְהַשְׁמִיד אֶתְכֶם, וְנִסַּחְתֶּם</b>, תיהדפו ותסולקו <br>  <b>מֵעַל הָאֲדָמָה אֲשֶׁר אַתָּה בָא שָׁמָּה לְרִשְׁתָּהּ.</b>
(סד) ובהמשך – <br>  <b>וֶהֱפִיצְךָ ה' בְּכָל הָעַמִּים מִקְצֵה הָאָרֶץ וְעַד קְצֵה הָאָרֶץ.</b> לא תִּגלו יחדיו למקום אחד, אלא תתפזרו בגלויות בכל העולם. <br>  <b>וְעָבַדְתָּ שָּׁם</b> לעובדי<br>  <br>  <b>אֱלֹהִים אֲחֵרִים אֲשֶׁר לֹא יָדַעְתָּ אַתָּה וַאֲבֹתֶיךָ</b>, שאפילו לא תוכל לחקותם<br>  –<br>  <br>  <b>עֵץ וָאָבֶן.</b>
(סה) <b>וּבַגּוֹיִם הָהֵם לֹא תַרְגִּיעַ.</b> כיוון שתהיו מפוזרים בגלויות לא תוכלו לשבת בנחת, <br>  <b>וְלֹא יִהְיֶה מָנוֹחַ</b>, מנוחה<br>  <b>לְכַף רַגְלֶךָ.</b><br>  <b>וְנָתַן ה' לְךָ</b> גם <br>  <b>שָׁם לֵב רַגָּז</b>, רוגז ודואג<br>  <b>וְכִלְיוֹן עֵינַיִם</b>, תשוקה וגעגוע למצב שונה<br>  <b>וְדַאֲבוֹן</b>, צער<br>  <b>נָפֶשׁ.</b>
(סו) <b>וְהָיוּ חַיֶּיךָ תְּלֻאִים</b>, תלויים<br>  <b>לְךָ מִנֶּגֶד.</b> תרגיש ערעור עמוק, כאילו חייך תלויים בדבר העלול להתמוטט בכל רגע. <br>  <b>וּפָחַדְתָּ לַיְלָה וְיוֹמָם וְלֹא תַאֲמִין בְּחַיֶּיךָ.</b>
(סז) <b>בַּבֹּקֶר תֹּאמַר: "מִי יִתֵּן</b>, הלוואי שיגיע כבר<br>  <b>עֶרֶב"</b>, כי היום קשה מדי. <br>  <b>וּבָעֶרֶב תֹּאמַר: "מִי יִתֵּן בֹּקֶר",</b><br>  <b>מִ</b> פני <br>  <b>פַּחַד לְבָבְךָ אֲשֶׁר תִּפְחָד וּמִמַּרְאֵה עֵינֶיךָ אֲשֶׁר תִּרְאֶה.</b>
(סח) <b>וֶהֱשִׁיבְךָ ה'</b>ל<br>  <b>מִצְרַיִם בָּאֳנִיּוֹת בַּדֶּרֶךְ אֲשֶׁר אָמַרְתִּי לְךָ: "לֹא תֹסִיף עוֹד לִרְאֹתָהּ".</b><br>  <br>  <b>וְהִתְמַכַּרְתֶּם</b>, אפילו כשתנסו למכור את עצמכם <br>  <b>שָׁם לְאֹיְבֶיךָ לַעֲבָדִים וְלִשְׁפָחוֹת</b> כדי לשמור על חייכם<br>  –<br>  <b>וְאֵין קֹנֶה,</b> איש לא ירצה לקנותכם. כל ערככם יאבד. ייתכן שזוהי הקללה החריפה ביותר.
(סט) <b>אֵלֶּה דִבְרֵי הַבְּרִית אֲשֶׁר צִוָּה ה' אֶת מֹשֶׁה לִכְרֹת אֶת בְּנֵי יִשְׂרָאֵל בְּאֶרֶץ מוֹאָב, מִלְּבַד הַבְּרִית אֲשֶׁר כָּרַת אִתָּם בְּחֹרֵב.</b>
<h2>פרק כט</h2>
(א) <b>וַיִּקְרָא מֹשֶׁה אֶל כָּל יִשְׂרָאֵל</b>, <br>  <b>וַיֹּאמֶר אֲלֵהֶם: אַתֶּם רְאִיתֶם אֵת כָּל אֲשֶׁר עָשָׂה ה' לְעֵינֵיכֶם בְּאֶרֶץ מִצְרַיִם לְפַרְעֹה וּלְכָל עֲבָדָיו וּלְכָל אַרְצוֹ.</b> יש ביניכם מי שראו ועדיין זוכרים את יציאת מצרים ומאורעותיה.
(ב) <b>הַמַּסּוֹת</b>, הנסים,<br>  או: הניסיונות<br>  <b>הַגְּדֹלֹת אֲשֶׁר רָאוּ עֵינֶיךָ, הָאֹתֹת וְהַמֹּפְתִים הַגְּדֹלִים הָהֵם.</b>
(ג) <b>וְ</b> אף על פי שראיתם מראות אלו, <br>  <b>לֹא נָתַן ה' לָכֶם לֵב לָדַעַת וְעֵינַיִם לִרְאוֹת וְאָזְנַיִם לִשְׁמֹעַ</b>, לא הפנמתם את הדברים<br>  <b>עַד הַיּוֹם הַזֶּה.</b> אנסה אפוא להזכיר לכם את האירועים שהתרחשו, כדי שתשימו לבכם אל חסדי ה':
(ד) <b>וָאוֹלֵךְ אֶתְכֶם אַרְבָּעִים שָׁנָה בַּמִּדְבָּר</b>–<br>  <b>לֹא בָלוּ שַׂלְמֹתֵיכֶם</b>, בגדיכם<br>  <b>מֵעֲלֵיכֶם, וְנַעַלְךָ לֹא בָלְתָה מֵעַל רַגְלֶךָ</b> בדרך נס.
(ה) <b>לֶחֶם לֹא אֲכַלְתֶּם, וְיַיִן וְשֵׁכָר לֹא שְׁתִיתֶם,</b> וכל זאת<br>  <b>לְמַעַן תֵּדְעוּ כִּי אֲנִי ה' אֱלֹהֵיכֶם,</b> היכול לקיים אתכם גם בלא מצרכי מזון בסיסיים אלו, על המן הנסי בלבד.
(ו) <b>וַתָּבֹאוּ אֶל הַמָּקוֹם הַזֶּה, וַיֵּצֵא סִיחֹן מֶלֶךְ חֶשְׁבּוֹן וְעוֹג מֶלֶךְ הַבָּשָׁן לִקְרָאתֵנוּ לַמִּלְחָמָה</b>–<br>  <b>וַנַּכֵּם</b> בדרך נס, למרות שלא הייתם מוכנים למלחמה.
(ז) <b>וַנִּקַּח אֶת אַרְצָם וַנִּתְּנָהּ לְנַחֲלָה לָראוּבֵנִי וְלַגָּדִי וְלַחֲצִי שֵׁבֶט הַמְנַשִּׁי.</b> את החסדים הללו שגמל עמנו ה' בעת האחרונה ראיתם במו עיניכם. לכן לא תוכלו להתעלם מכוחו.
(ח) <b>וּשְׁמַרְתֶּם אֶת דִּבְרֵי הַבְּרִית הַזֹּאת וַעֲשִׂיתֶם אֹתָם, לְמַעַן תַּשְׂכִּילוּ</b>, תצליחו<br>  <b>אֵת כָּל אֲשֶׁר תַּעֲשׂוּן.</b>
(ט) <b>אַ<br>  </b>ובשל חשיבותו של המעמד נוכחים בו <br>  <b>פרשת נצביםרָאשֵׁיכֶם,</b> מנהיגיכם, <br>  <b>שִׁבְטֵיכֶם,</b> בני השבטים,<br>  <br>  <b>זִקְנֵיכֶם</b> הממונים עליכם <br>  <b>וְשֹׁטְרֵיכֶם</b>–<br>  <b>כֹּל אִישׁ יִשְׂרָאֵל.</b>
(י) <b>טַפְּכֶם</b>, ילדיכם<br>  <b>נְשֵׁיכֶם וְגֵרְךָ אֲשֶׁר בְּקֶרֶב מַחֲנֶיךָ</b>–<br>  <b>מֵחֹטֵב עֵצֶיךָ עַד שֹׁאֵב מֵימֶיךָ.</b>
(יא) <b>לְעָבְרְךָ</b>, כדי שתעבור<br>  <b>בִּבְרִית ה' אֱלֹהֶיךָ וּבְאָלָתוֹ</b>, ובשבועתו, הכוללת עמה עונש למי שיעבור עליה,<br>  <br>  <b>אֲשֶׁר ה' אֱלֹהֶיךָ כֹּרֵת עִמְּךָ הַיּוֹם.</b>
(יב) שני צדדים בברית הזו – <br>  <b>לְמַעַן הָקִים אֹתְךָ הַיּוֹם לוֹ לְעָם, וְהוּא יִהְיֶה לְּךָ לֵאלֹהִים.</b> זהו קשר של חיבור ושל ייחוד הדדיים, <br>  <b>כַּאֲשֶׁר</b>, כפי ש<br>  <b>דִּבֶּר לָךְ וְכַאֲשֶׁר נִשְׁבַּע לַאֲבֹתֶיךָ, לְאַבְרָהָם לְיִצְחָק וּלְיַעֲקֹב.</b> השבועה לאבות תימשך עתה בשבועה לבנים.
(יג) <b>וְ</b> אולם <br>  <b>לֹא אִתְּכֶם לְבַדְּכֶם אָנֹכִי כֹּרֵת אֶת הַבְּרִית הַזֹּאת וְאֶת הָאָלָה הַזֹּאת,</b>
(יד) <b>כִּי</b> הן <br>  <b>אֶת</b>, עִם<br>  <b>אֲשֶׁר יֶשְׁנוֹ פֹּה עִמָּנוּ עֹמֵד הַיּוֹם לִפְנֵי ה' אֱלֹהֵינוּ,</b> כל הקהל הנוכח במעמד, <br>  <b>וְ</b> הן <br>  <b>אֵת אֲשֶׁר אֵינֶנּוּ פֹּה עִמָּנוּ הַיּוֹם,</b> כל אלה שלא יכלו להגיע למקום ההתכנסות באותה שעה. או: הגרים העתידים להתווסף עליכם ובני כל הדורות הבאים.
(טו) <b>כִּי אַתֶּם יְדַעְתֶּם אֵת אֲשֶׁר יָשַׁבְנוּ בְּאֶרֶץ מִצְרָיִם, וְאֵת אֲשֶׁר עָבַרְנוּ בְּקֶרֶב הַגּוֹיִם אֲשֶׁר עֲבַרְתֶּם,</b>
(טז) בכל המקומות שהגעתם אליהם יכולתם לעמוד על התנהגותם של הגויים – <br>  <b>וַתִּרְאוּ אֶת שִׁקּוּצֵיהֶם וְאֵת גִּלֻּלֵיהֶם</b>, כינויי גנאי לאליליהם המאוסים, <br>  <br>  העשויים <br>  <b>עֵץ וָאֶבֶן, כֶּסֶף וְזָהָב אֲשֶׁר עִמָּהֶם.</b>
(יז) <b>פֶּן</b>, שמא<br>  <b>יֵשׁ בָּכֶם אִישׁ אוֹ אִשָּׁה אוֹ מִשְׁפָּחָה אוֹ שֵׁבֶט אֲשֶׁר</b> אחרי שראה את האלילים והתרשם מהם, <br>  <b>לְבָבוֹ פֹנֶה הַיּוֹם</b>, <br>  <b>מֵעִם ה' אֱלֹהֵינוּ, לָלֶכֶת לַעֲבֹד אֶת אֱלֹהֵי הַגּוֹיִם הָהֵם; פֶּן יֵשׁ בָּכֶם שֹׁרֶשׁ פֹּרֶה רֹאשׁ וְלַעֲנָה,</b> צמחים מרים ואולי רעילים שקשה לזהותם כשהם מצויים בתוך כמות גדולה של תבואה. בגלוי אין עתה אלילות בישראל, אך אולי בהשפעת הגויים שעברתם ביניהם מצוי ביניכם שורש מר כזה שטרם צמח, והוא עלול לפרות ולפרוץ החוצה מאוחר יותר. אותו אדם אינו מפרסם את דעתו ברבים.
(יח) <b>וְהָיָה בְּשָׁמְעוֹ אֶת דִּבְרֵי הָאָלָה</b>, הקללה<br>  <b>הַזֹּאת,</b> שאשמיע לפניכם עתה – <br>  <b>וְהִתְבָּרֵךְ</b>, הוא יברך את עצמו<br>  <b>בִּלְבָבוֹ</b><br>  <b>לֵאמֹר: "שָׁלוֹם יִהְיֶה לִּי</b>. הדברים הללו לא יחולו עלי. אני אהיה שלֵו ומאושר<br>  <b>כִּי בִּשְׁרִרוּת לִבִּי</b>, לפי חשקי ורצונותי<br>  <b>אֵלֵךְ".</b><br>  <b>לְמַעַן סְפוֹת</b>, וכך תתווסף<br>  <b>הָרָוָה</b>, הרוויה<br>  <b>אֶת</b>, אל<br>  <b>הַצְּמֵאָה.</b> מי שלא זכו להכיר בגדולת ה' משום שנולדו לתרבויות רחוקות, נחשבים כצמאים וחסרים. לא כנגדם טוען משה. הוא פונה אל ישראל, שה' ליווה אותם במשך שנים ודורות, שהם בגדר רוויים. מדוע ילמד הרווה ממעשיו ומחייו של הצמא?! חבל שיושפע ממעשיו רק משום שעבר בקרבתו.
(יט) <b>לֹא יֹאבֶה</b>, ירצה <br>  <b>ה'</b>ל<br>  <b>סְלֹחַ לוֹ,</b> דווקא מפני שנכח בקרב הנשבעים, והוא מנסה לגנוב דעת עליונה. <br>  <b>כִּי אָז יֶעְשַׁן אַף ה' וְקִנְאָתוֹ</b>, ה' ישלח את זעמו וקנאתו<br>  <b>בָּאִישׁ הַהוּא,</b><br>  <b>וְרָבְצָה בּוֹ כָּל הָאָלָה הַכְּתוּבָה בַּסֵּפֶר הַזֶּה, וּמָחָה ה' אֶת שְׁמוֹ מִתַּחַת הַשָּׁמָיִם.</b> לא יישאר ממנו זכר.
(כ) ואם מדובר במשפחה או בחבורה גדולה יותר – <br>  <b>וְהִבְדִּילוֹ ה' לְרָעָה מִכֹּל שִׁבְטֵי יִשְׂרָאֵל, כְּכֹל אָלוֹת הַבְּרִית הַכְּתוּבָה בְּסֵפֶר הַתּוֹרָה הַזֶּה.</b>
(כא) <b>וְאָמַר הַדּוֹר הָאַחֲרוֹן,</b> דורות מאוחרים, <br>  <b>בְּנֵיכֶם אֲשֶׁר יָקוּמוּ מֵאַחֲרֵיכֶם</b> או <br>  <b>הַנָּכְרִי אֲשֶׁר יָבֹא מֵאֶרֶץ רְחוֹקָה</b> לארץ,<br>  <b>וְרָאוּ אֶת מַכּוֹת הָאָרֶץ הַהִוא וְאֶת תַּחֲלֻאֶיהָ אֲשֶׁר חִלָּה</b>, הכה<br>  <b>ה' בָּהּ</b>–
(כב) האדמה תהיה זרויה <br>  <b>גָּפְרִית וָמֶלַח, שְׂרֵפָה כָל אַרְצָהּ. לֹא תִזָּרַע וְלֹא תַצְמִחַ, וְלֹא יַעֲלֶה בָהּ כָּל עֵשֶׂב,</b> שהרי האדמה תהיה חולה ומרה, והיא תיראה <br>  <b>כְּמַהְפֵּכַת סְדֹם וַעֲמֹרָה, אַדְמָה וּצְבוֹיִם</b>, ערי כיכר הירדן<br>  <b>אֲשֶׁר הָפַךְ ה' בְּאַפּוֹ וּבַחֲמָתוֹ,</b> בכעסו על רשעותן.
(כג) <b>וְאָמְרוּ כָּל הַגּוֹיִם</b> שמסביב<br>  <b>: "עַל מֶה עָשָׂה ה' כָּכָה לָאָרֶץ הַזֹּאת?</b> על שום <br>  <b>מֶה חֳרִי הָאַף</b>, הכעס <br>  <b>הַגָּדוֹל הַזֶּה?</b>"
(כד) <b>וְאָמְרוּ</b> מי שיענו להם, או השואלים יענו לעצמם<br>  <b>:</b><br>  <b>"עַל אֲשֶׁר עָזְבוּ אֶת בְּרִית ה' אֱלֹהֵי אֲבֹתָם אֲשֶׁר כָּרַת עִמָּם בְּהוֹצִיאוֹ אֹתָם מֵאֶרֶץ מִצְרָיִם.</b>
(כה) <b>וַיֵּלְכוּ וַיַּעַבְדוּ אֱלֹהִים אֲחֵרִים וַיִּשְׁתַּחֲווּ לָהֶם, אֱלֹהִים אֲשֶׁר לֹא יְדָעוּם,</b> אלוהי כנען היו חדשים בעבורם, <br>  <b>וְלֹא חָלַק לָהֶם.</b> עצם העיסוק בעבודה זרה אינה חלקם של ישראל, אלא של אומות העולם.
(כו) אשר על כן – <br>  <b>וַיִּחַר אַף ה' בָּאָרֶץ הַהִוא, לְהָבִיא עָלֶיהָ אֶת כָּל הַקְּלָלָה הַכְּתוּבָה בַּסֵּפֶר הַזֶּה.</b>
(כז) <b>וַיִּתְּשֵׁם</b>, הגלה אותם <br>  <b>ה' מֵעַל אַדְמָתָם בְּאַף וּבְחֵמָה וּבְקֶצֶף גָּדוֹל, וַיַּשְׁלִכֵם</b><br>  <b>אֶל אֶרֶץ אַחֶרֶת כַּיּוֹם הַזֶּה".</b>
(כח) <b>הַנִּסְתָּרֹת</b> מעינינו ידועות רק <br>  <b>לַה' אֱלֹהֵינוּ.</b> איננו יודעים על מי שעובד עבודה זרה בחשאי. אלו מסורים לידיעתו של אלוקים ולענישתו, ועליהם לא תחול אלת הברית הציבורית. <br>  <b>ו</b> לעומת זאת, <br>  <b>הַנִּגְלֹת</b>, החטאים המפורסמים –<br>  <b>לָנוּ וּלְבָנֵינוּ עַד עוֹלָם,</b> עלינו מוטל לבער אותם,<br>  שכן כולנו מתחייבים <br>  <b>לַעֲשׂוֹת אֶת כָּל דִּבְרֵי הַתּוֹרָה הַזֹּאת.</b>
<h2>פרק ל</h2>
(א) <b>וְהָיָה כִי יָבֹאוּ עָלֶיךָ כָּל הַדְּבָרִים הָאֵלֶּה</b>–<br>  <b>הַבְּרָכָה וְהַקְּלָלָה אֲשֶׁר נָתַתִּי לְפָנֶיךָ,</b><br>  <br>  <b>וַהֲשֵׁבֹתָ אֶל לְבָבֶךָ</b>, תענה לעצמך, תתן דעתך למצבך ותערוך את חשבון נפשך וקורותיך כאשר תשב<br>  <b>בְּכָל</b>, בין כל<br>  <b>הַגּוֹיִם אֲשֶׁר הִדִּיחֲךָ</b>, הרחיקך<br>  <b>ה' אֱלֹהֶיךָ שָׁמָּה.</b>
(ב) ומתוך כך – <br>  <b>וְשַׁבְתָּ</b>, תבוא שוב<br>  <b>עַד ה' אֱלֹהֶיךָ וְשָׁמַעְתָּ בְקֹלוֹ כְּכֹל אֲשֶׁר אָנֹכִי מְצַוְּךָ הַיּוֹם, אַתָּה וּבָנֶיךָ, בְּכָל לְבָבְךָ וּבְכָל נַפְשֶׁךָ.</b>
(ג) בעקבות זאת – <br>  <b>וְשָׁב</b>, ישיב<br>  <b>ה' אֱלֹהֶיךָ אֶת שְׁבוּתְךָ,</b> יניח לך בשיבתך אל מצבך הראשון, אל עצמך. או: יחזיר אותך מן השבי.<br>  <br>  <b>וְרִחֲמֶךָ,</b><br>  <b>וְשָׁב</b><br>  <b>וְקִבֶּצְךָ</b>, יאסוף אותך שוב, לאחר שכבר השיבך מגלות מצרים,<br>  <b>מִכָּל הָעַמִּים אֲשֶׁר הֱפִיצְךָ ה' אֱלֹהֶיךָ שָׁמָּה.</b> כשגלו ישראל למצרים, חיו כולם במקום אחד. בעתיד יהיו ישראל נפוצים בארצות רבות ורחוקות.
(ד) ובכל זאת – גם <br>  <b>אִם יִהְיֶה נִדַּחֲךָ</b>, בן עמך המורחק<br>  <b>בִּקְצֵה הַשָּׁמָיִם</b>–<br>  <b>מִשָּׁם יְקַבֶּצְךָ ה' אֱלֹהֶיךָ וּמִשָּׁם יִקָּחֶךָ.</b> הוא ידאג לכל אחד ואחד.
(ה) <b>וֶהֱבִיאֲךָ ה' אֱלֹהֶיךָ</b> שוב <br>  <b>אֶל הָאָרֶץ אֲשֶׁר יָרְשׁוּ אֲבֹתֶיךָ</b><br>  <b>וִירִשְׁתָּהּ, וְהֵיטִבְךָ וְהִרְבְּךָ מֵאֲבֹתֶיךָ.</b> מצבך יהיה טוב יותר ממצב אבותיך, ומספרך יהיה גדול ממספרם.
(ו) <b>וּמָל ה' אֱלֹהֶיךָ אֶת לְבָבְךָ וְאֶת לְבַב זַרְעֶךָ.</b> לעתיד לבוא ה' הוא שיסיר מלבך את הכיסוי האוטם אותו,<br>  והוא שישפיע על הלב הגלוי <br>  <b>לְאַהֲבָה אֶת ה' אֱלֹהֶיךָ בְּכָל לְבָבְךָ וּבְכָל נַפְשְׁךָ לְמַעַן חַיֶּיךָ.</b> אז תראה בַּיחס אליו לא רק את הכפיפות למשימה ולחובה, אלא את משמעות חייך.
(ז) <b>וְנָתַן ה' אֱלֹהֶיךָ אֵת כָּל הָאָלוֹת</b>, הקללות<br>  <b>הָאֵלֶּה</b>, שהשמעתי באוזניך – <br>  <b>עַל אֹיְבֶיךָ וְעַל שֹׂנְאֶיךָ אֲשֶׁר רְדָפוּךָ</b> כשהיית בגולה ובמצוק.
(ח) <b>וְאַתָּה תָשׁוּב</b>, תחזור אל ה'<br>  <b>וְשָׁמַעְתָּ</b>. או: תחזור לשמוע<br>  <b>בְּקוֹל ה' וְעָשִׂיתָ אֶת כָּל מִצְוֹתָיו אֲשֶׁר אָנֹכִי מְצַוְּךָ הַיּוֹם.</b>
(ט) <b>וְהוֹתִירְךָ</b>, ייתן לך יתרון, יוסיף לך<br>  <b>ה' אֱלֹהֶיךָ בְּכֹל מַעֲשֵׂה יָדֶךָ: בִּפְרִי בִטְנְךָ</b>, צאצאיך<br>  <b>וּבִפְרִי</b>, ולדות<br>  <b>בְהֶמְתְּךָ וּבִפְרִי אַדְמָתְךָ לְטֹבָה, כִּי יָשׁוּב ה' לָשׂוּשׂ</b>, ה' ישמח שוב<br>  <br>  <b>עָלֶיךָ לְטוֹב,</b> כשייטיב לך, <br>  <b>כַּאֲשֶׁר שָׂשׂ עַל אֲבֹתֶיךָ,</b> כשהם נהגו כראוי.
(י) וכל זאת, <br>  <b>כִּי תִשְׁמַע בְּקוֹל ה' אֱלֹהֶיךָ, לִשְׁמֹר מִצְוֹתָיו וְחֻקֹּתָיו</b>, אותה המצווה והחוקה <br>  <b>הַכְּתוּבָה בְּסֵפֶר הַתּוֹרָה הַזֶּה, כִּי תָשׁוּב אֶל ה' אֱלֹהֶיךָ בְּכָל לְבָבְךָ וּבְכָל נַפְשֶׁךָ.</b>
(יא) <b>כִּי הַמִּצְוָה הַזֹּאת אֲשֶׁר אָנֹכִי מְצַוְּךָ הַיּוֹם,</b> כל המצוות,<br>  <br>  <b>לֹא נִפְלֵאת</b>, מוזרה או בלתי אפשרית<br>  <b>הִוא מִמְּךָ, וְלֹא רְחֹקָה הִוא.</b>
(יב) <b>לֹא בַשָּׁמַיִם הִוא,</b> שכן אילו הייתה בשמים, היינו יכולים<br>  <b>לֵאמֹר: מִי יַעֲלֶה לָּנוּ הַשָּׁמַיְמָה וְיִקָּחֶהָ לָּנוּ,</b><br>  <b>וְיַשְׁמִעֵנוּ אֹתָהּ</b>–<br>  <b>וְנַעֲשֶׂנָּה.</b> עקרונית היינו רוצים בתורה, אך היא מופשטת ונשגבת מדי. אילו הורידו אותה אלינו, היינו מקיימים את מצוותיה. כלפי זה אומר משה שהוא כבר עשה זאת, והתורה עתה בידי העם.
(יג) <b>וְלֹא מֵעֵבֶר לַיָּם</b>, במקום רחוק<br>  <b>הִוא,</b> שכן אילו הייתה במרחקים, היינו יכולים <br>  <b>לֵאמֹר: מִי יַעֲבָר לָנוּ אֶל עֵבֶר הַיָּם וְיִקָּחֶהָ לָּנוּ, וְיַשְׁמִעֵנוּ אֹתָהּ</b>–<br>  <b>וְנַעֲשֶׂנָּה.</b> אם היא תהיה קצת קרובה יותר לעולמנו, נוכל לקיימה.
(יד) הטענות שהתורה גבוהה או רחוקה מדי אינן נכונות, <br>  <b>כִּי קָרוֹב אֵלֶיךָ הַדָּבָר</b>– דברי התורה וקיומם<br>  <b>מְאֹד,</b><br>  <b>בְּפִיךָ</b>, לדבר בהם<br>  <b>וּבִלְבָבְךָ</b>, להבין אותם<br>  <b>לַעֲשֹׂתוֹ.</b> אנו יכולים לממשם בפועל.
(טו) <b>רְאֵה נָתַתִּי לְפָנֶיךָ הַיּוֹם</b> בתורה ובברית <br>  <b>אֶת הַחַיִּים וְאֶת הַטּוֹב,</b> מצד אחד,<br>  <b>וְאֶת הַמָּוֶת וְאֶת הָרָע,</b> מצד שני. החיים צמודים לטוב, ואילו המוות צמוד לרע.
(טז) <b>אֲשֶׁר אָנֹכִי מְצַוְּךָ הַיּוֹם לְאַהֲבָה אֶת ה' אֱלֹהֶיךָ, לָלֶכֶת בִּדְרָכָיו וְלִשְׁמֹר מִצְוֹתָיו וְחֻקֹּתָיו וּמִשְׁפָּטָיו</b>. בחירה בכך תביא עמה חיים וטובה<br>  –<br>  <b>וְחָיִיתָ וְרָבִיתָ, וּבֵרַכְךָ ה' אֱלֹהֶיךָ בָּאָרֶץ אֲשֶׁר אַתָּה בָא שָׁמָּה לְרִשְׁתָּהּ.</b>
(יז) <b>וְאִם יִפְנֶה לְבָבְךָ וְלֹא תִשְׁמָע</b> לדברים הללו, <br>  <b>וְנִדַּחְתָּ</b>, תרחק ותסטה מן הדרך הישרה, <br>  <b>וְהִשְׁתַּחֲוִיתָ לֵאלֹהִים אֲחֵרִים וַעֲבַדְתָּם</b>–
(יח) <b>הִגַּדְתִּי לָכֶם הַיּוֹם כִּי אָבֹד תֹּאבֵדוּן</b> מן העולם. אין חייכם חיים אקראיים, המסתכמים בנוכחות גופנית ובהתרבות פיזית. לקיומכם יש משמעות וייעוד, שאם תפנו אליהם עורף – <br>  <b>לֹא תַאֲרִיכֻן יָמִים עַל הָאֲדָמָה אֲשֶׁר אַתָּה עֹבֵר אֶת הַיַּרְדֵּן לָבוֹא שָׁמָּה לְרִשְׁתָּהּ,</b> אלא תִּגלו ממנה.
(יט) <b>הַעִדֹתִי בָכֶם הַיּוֹם אֶת הַשָּׁמַיִם וְאֶת הָאָרֶץ: הַחַיִּים וְהַמָּוֶת נָתַתִּי לְפָנֶיךָ, הַבְּרָכָה וְהַקְּלָלָה</b>–<br>  <b>וּבָחַרְתָּ</b>, כדאי שתבחר<br>  <b>בַּחַיִּים, לְמַעַן תִּחְיֶה אַתָּה וְזַרְעֶךָ.</b> החיים, הטובה והברכה הם כולם מערך אחד, המנוגד למוות, הרעה והקללה. כל האפשרויות פרושות לפניכם, ואני ממליץ בפניכם לבחור במערך החיובי.
(כ) הבחירה בחיים היא <br>  <b>לְאַהֲבָה אֶת ה' אֱלֹהֶיךָ, לִשְׁמֹעַ בְּקֹלוֹ וּלְדָבְקָה בוֹ, כִּי הוּא חַיֶּיךָ וְאֹרֶךְ יָמֶיךָ לָשֶׁבֶת עַל הָאֲדָמָה אֲשֶׁר נִשְׁבַּע ה' לַאֲבֹתֶיךָ לְאַבְרָהָם לְיִצְחָק וּלְיַעֲקֹב לָתֵת לָהֶם.</b> התנהגותכם ויחסכם לאלוקים הם שיקבעו אם תאריכו ימים ותחיו חיים משמעותיים וארוכים בארץ.<b>פרשת וילך</b>
<h2>פרק לא</h2>
(א) <b>וַיֵּלֶךְ מֹשֶׁה וַיְדַבֵּר אֶת הַדְּבָרִים הָאֵלֶּה</b>, שנזכרו לעיל<br>  <br>  <b>אֶל כָּל יִשְׂרָאֵל.</b>
(ב) <b>וַיֹּאמֶר אֲלֵהֶם</b> עוד<br>  <b>: בֶּן מֵאָה וְעֶשְׂרִים שָׁנָה אָנֹכִי הַיּוֹם.</b> ייתכן שבאותו יום ממש, יום פטירתו, מלאו לו מאה ועשרים.<br>  <br>  <b>לֹא אוּכַל עוֹד לָצֵאת וְלָבוֹא</b>, להנהיג את העם, לצאת לפניהם למלחמה ולעסוק בכל צורכיהם באופן מסודר.<br>  <br>  <b>ו</b> אולם הסיבה לכך איננה חלישות, תשישות או זקנה,<br>  אלא <br>  <b>ה' אָמַר אֵלַי: "לֹא תַעֲבֹר אֶת הַיַּרְדֵּן הַזֶּה".</b> אתם פונים לעבור את הירדן, ואילו עלי נאסרה הכניסה לארץ.
(ג) אמנם אני נשאר כאן, אבל<br>  <b>ה' אֱלֹהֶיךָ הוּא עֹבֵר לְפָנֶיךָ,</b> כפי שהיה בזמני. <br>  <b>הוּא יַשְׁמִיד אֶת הַגּוֹיִם הָאֵלֶּה</b>– שבעברו המערבי של הירדן <br>  <b>מִלְּפָנֶיךָ וִירִשְׁתָּם.</b> נוסף להנהגה העליונה, הבלתי-נראית, יש לכם גם מנהיג מוחשי ונראה – <br>  <b>יְהוֹשֻׁעַ הוּא עֹבֵר לְפָנֶיךָ כַּאֲשֶׁר דִּבֶּר ה'.</b> זהו המנהיג שה' בחר בו.
(ד) <b>וְעָשָׂה ה' לָהֶם</b>– לאותם גויים<br>  <b>כַּאֲשֶׁר עָשָׂה לְסִיחוֹן וּלְעוֹג מַלְכֵי הָאֱמֹרִי</b> התקיפים <br>  <b>וּלְאַרְצָם, אֲשֶׁר הִשְׁמִיד אֹתָם,</b> כפי שאתם זוכרים מן החודשים האחרונים.
(ה) <b>וּנְתָנָם</b>– את יושבי כנען<br>  <b>ה'</b><br>  <b>לִפְנֵיכֶם, וַעֲשִׂיתֶם לָהֶם כְּכָל הַמִּצְוָה אֲשֶׁר צִוִּיתִי אֶתְכֶם,</b> לבער אותם מן המקום.
(ו) <b>חִזְקוּ וְאִמְצוּ! אַל תִּירְאוּ וְאַל תַּעַרְצוּ</b>, תישברו,<br>  <br>  תפחדו <br>  <b>מִפְּנֵיהֶם,</b><br>  <b>כִּי ה' אֱלֹהֶיךָ הוּא הַהֹלֵךְ עִמָּךְ,</b> והוא <br>  <b>לֹא יַרְפְּךָ</b>, יסלק אחיזתו ממך<br>  <b>וְלֹא יַעַזְבֶךָּ.</b>
(ז) <b>וַיִּקְרָא מֹשֶׁה לִיהוֹשֻׁעַ</b>.<br>  יהושע היה צמוד למשה תמיד, ובוודאי שהה עמו בימים אלה, אבל משה קרא לו לבוא באופן טקסי, והעמידו לפניו. <br>  <b>וַיֹּאמֶר אֵלָיו לְעֵינֵי כָל יִשְׂרָאֵל: חֲזַק וֶאֱמָץ!</b> הֱיה חזק ואמיץ!<br>  <br>  <b>כִּי אַתָּה תָּבוֹא אֶת</b>, עם<br>  <b>הָעָם הַזֶּה</b><br>  <b>אֶל הָאָרֶץ אֲשֶׁר נִשְׁבַּע ה' לַאֲבֹתָם לָתֵת לָהֶם, וְאַתָּה תַּנְחִילֶנָּה אוֹתָם.</b>
(ח) <b>וַה' הוּא הַהֹלֵךְ לְפָנֶיךָ</b>–<br>  <b>הוּא יִהְיֶה עִמָּךְ, לֹא יַרְפְּךָ וְלֹא יַעַזְבֶךָּ,</b> ולכן –<br>  <b>לֹא תִירָא וְלֹא תֵחָת.</b> בחזרה הפומבית על הדברים פעם אחר פעם משה מעניק ליהושע לא רק את הסמכות הפורמלית למשול על העם אלא גם את העצמה ואת הכוח.
(ט) <b>וַיִּכְתֹּב מֹשֶׁה אֶת הַתּוֹרָה הַזֹּאת</b>– שבידינו,<br>  <b>וַיִּתְּנָהּ אֶל הַכֹּהֲנִים בְּנֵי לֵוִי הַנֹּשְׂאִים אֶת אֲרוֹן בְּרִית ה' וְאֶל כָּל זִקְנֵי יִשְׂרָאֵל.</b> את העותק הזה של ספר התורה יעתיקו לאחר מכן, והוא יישאר מונח בצד לוחות הברית.
(י) <b>וַיְצַו מֹשֶׁה אוֹתָם</b>– את בני לוי ואת כל זקני ישראל <br>  <b>לֵאמֹר:</b><br>  <b>מִקֵּץ</b>, אחרי כל<br>  <b>שֶׁבַע שָׁנִים בְּמֹעֵד שְׁנַת הַשְּׁמִטָּה, בְּחַג הַסֻּכּוֹת</b>, בחג<br>  הסוכות שבמוצאי שנת השמיטה,
(יא) <b>בְּבוֹא כָל יִשְׂרָאֵל לֵרָאוֹת</b>, להיראות<br>  <b>אֶת פְּנֵי ה' אֱלֹהֶיךָ בַּמָּקוֹם אֲשֶׁר יִבְחָר, תִּקְרָא</b>, יהושע,<br>  <br>  <b>אֶת הַתּוֹרָה הַזֹּאת נֶגֶד</b>, מול<br>  <b>כָּל יִשְׂרָאֵל בְּאָזְנֵיהֶם</b>, קריאה ברורה ומובנת.
(יב) מלבד הקריאה עצמה – <br>  <b>הַקְהֵל</b>, כנס<br>  <b>אֶת הָעָם</b>, את<br>  <b>הָאֲנָשִׁים וְהַנָּשִׁים וְהַטַּף וְגֵרְךָ אֲשֶׁר בִּשְׁעָרֶיךָ,</b><br>  <b>לְמַעַן יִשְׁמְעוּ וּלְמַעַן יִלְמְדוּ וְיָרְאוּ אֶת ה' אֱלֹהֵיכֶם, וְשָׁמְרוּ לַעֲשׂוֹת אֶת כָּל דִּבְרֵי הַתּוֹרָה הַזֹּאת.</b> יהיו מן האנשים שישמעו ויהיו שגם ילמדו.
(יג) מטרתה של ההקראה הפומבית היא שמירת משמרת התורה והנחלתה מדור לדור – <br>  <b>וּבְנֵיהֶם אֲשֶׁר לֹא יָדְעוּ</b> דבר<br>  <b>יִשְׁמְעוּ וְלָמְדוּ לְיִרְאָה אֶת ה' אֱלֹהֵיכֶם, כָּל הַיָּמִים אֲשֶׁר אַתֶּם חַיִּים עַל הָאֲדָמָה אֲשֶׁר אַתֶּם עֹבְרִים אֶת הַיַּרְדֵּן שָׁמָּה לְרִשְׁתָּהּ.</b>
(יד) <b>וַיֹּאמֶר ה' אֶל מֹשֶׁה: הֵן קָרְבוּ יָמֶיךָ</b>, הגיעה שעתך<br>  <b>לָמוּת.</b><br>  <b>קְרָא אֶת יְהוֹשֻׁעַ, וְהִתְיַצְּבוּ</b>, עִמדו שניכם<br>  <b>בְּאֹהֶל מוֹעֵד</b>, במשכן <br>  <b>ו</b> שם<br>  <b>אֲצַוֶּנּוּ,</b> אמנה אותו לתפקידו החדש.<b>וַיֵּלֶךְ מֹשֶׁה וִיהוֹשֻׁעַ, וַיִּתְיַצְּבוּ בְּאֹהֶל מוֹעֵד.</b> משה רבנו דיבר אל ה' פנים בפנים בכל עת ונכנס לדבר עמו באוהל מועד. הפעם הוא לקח אתו גם את יהושע. הליכתם המשותפת אל אוהל מועד הייתה מעשה טקסי ופומבי. יש להניח שגם אלה שלא נתבקשו להסתכל הציצו לראות מה מתרחש.
(טו) <b>וַיֵּרָא ה' בָּאֹהֶל בְּעַמּוּד עָנָן, וַיַּעֲמֹד עַמּוּד הֶעָנָן עַל פֶּתַח הָאֹהֶל.</b>
(טז) <b>וַיֹּאמֶר ה' אֶל מֹשֶׁה: הִנְּךָ שֹׁכֵב עִם אֲבֹתֶיךָ</b>, אתה עומד למות. דע מה יקרה אחרי חייך – <br>  <b>וְקָם הָעָם הַזֶּה</b><br>  <b>וְזָנָה אַחֲרֵי אֱלֹהֵי</b> בני<br>  <br>  ה<br>  <b>נֵכַר</b> של<br>  <b>הָאָרֶץ</b><br>  <b>אֲשֶׁר הוּא בָא שָׁמָּה בְּקִרְבּוֹ</b>– בקרב נכר<br>  הארץ,<br>  <br>  <b>וַעֲזָבַנִי וְהֵפֵר אֶת בְּרִיתִי אֲשֶׁר כָּרַתִּי אִתּוֹ.</b>
(יז) <b>וְחָרָה אַפִּי בוֹ</b>, אכעס עליו<br>  <b>בַיּוֹם הַהוּא</b><br>  <b>וַעֲזַבְתִּים וְהִסְתַּרְתִּי פָנַי מֵהֶם</b>–<br>  <b>וְהָיָה</b> העם הזה<br>  <b>לֶאֱכֹל</b>, למאכל. הכול יהיו שולטים ונוגשים בו ומכלים אותו. <br>  <b>וּמְצָאֻהוּ רָעוֹת רַבּוֹת וְצָרוֹת.</b><br>  <b>וְאָמַר</b> העם <br>  <b>בַּיּוֹם הַהוּא:</b><br>  <b>"הֲלֹא עַל כִּי אֵין אֱלֹהַי בְּקִרְבִּי מְצָאוּנִי הָרָעוֹת הָאֵלֶּה".</b> הרעות אינן מקריות, אלא הן באות כעונש על עזיבת ה'.
(יח) <b>וְאָנֹכִי הַסְתֵּר אַסְתִּיר פָּנַי בַּיּוֹם הַהוּא</b>, בעתיד שאינו מוגדר כאן,<br>  <b>עַל כָּל הָרָעָה אֲשֶׁר עָשָׂה, כִּי פָנָה אֶל אֱלֹהִים אֲחֵרִים.</b>
(יט) <b>וְעַתָּה</b>, מכיוון שכך יקרה, <br>  <b>כִּתְבוּ לָכֶם אֶת הַשִּׁירָה הַזֹּאת</b>– שתופיע להלן, הנקראת 'שירת האזינו' על שם מלת פתיחתה, <br>  <b>וְלַמְּדָהּ אֶת בְּנֵי יִשְׂרָאֵל, שִׂימָהּ</b>, ערוך אותה <br>  <b>בְּפִיהֶם.</b> עליהם לכתוב את השירה וגם ללמוד את תוכנה כך שידעו לשיר אותה בפיהם. <br>  <b>לְמַעַן תִּהְיֶה לִּי הַשִּׁירָה הַזֹּאת לְעֵד בִּבְנֵי יִשְׂרָאֵל.</b> שירה זו תתאר בצורה פיוטית ובקיצור גדול את עליית ישראל, חטאיהם, מכותיהם וגאולתם. צורתם השירית של הדברים באה לסייע לעם לדורותיו לזכור את תוכנה.
(כ) <b>כִּי אֲבִיאֶנּוּ</b><br>  <b>אֶל הָאֲדָמָה אֲשֶׁר נִשְׁבַּעְתִּי לַאֲבֹתָיו,</b> שהיא <br>  <b>זָבַת חָלָב וּדְבַשׁ, וְאָכַל</b> שם <br>  <b>וְשָׂבַע וְדָשֵׁן,</b> מצבו הכלכלי יהיה טוב,<br>  <b>וּפָנָה אֶל אֱלֹהִים אֲחֵרִים וַעֲבָדוּם, וְנִאֲצוּנִי</b>, יקלו בי ראש ויזניחו אותי, <br>  <b>וְהֵפֵר אֶת בְּרִיתִי.</b>
(כא) <b>וְהָיָה כִּי תִמְצֶאןָ אֹתוֹ רָעוֹת רַבּוֹת וְצָרוֹת</b>–<br>  <b>וְעָנְתָה הַשִּׁירָה הַזֹּאת לְפָנָיו לְעֵד, כִּי</b> השירה<br>  <b>לֹא תִשָּׁכַח מִפִּי זַרְעוֹ,</b><br>  <b>כִּי יָדַעְתִּי אֶת יִצְרוֹ, אֲשֶׁר</b>, מתוך מה ש<br>  <b>הוּא עֹשֶׂה הַיּוֹם, בְּטֶרֶם אֲבִיאֶנּוּ אֶל הָאָרֶץ אֲשֶׁר נִשְׁבָּעְתִּי.</b>
(כב) <b>וַיִּכְתֹּב מֹשֶׁה אֶת הַשִּׁירָה הַזֹּאת בַּיּוֹם הַהוּא, וַיְלַמְּדָהּ אֶת בְּנֵי יִשְׂרָאֵל.</b> השירה נכתבה וגם נלמדה על פה – אולי במנגינה מיוחדת שכבר אינה מוכרת.
(כג) <b>וַיְצַו</b> ה' <br>  <b>אֶת יְהוֹשֻׁעַ בִּן נוּן</b> פעם נוספת,<br>  <b>וַיֹּאמֶר: חֲזַק וֶאֱמָץ!</b><br>  <br>  <b>כִּי אַתָּה תָּבִיא אֶת בְּנֵי יִשְׂרָאֵל אֶל הָאָרֶץ אֲשֶׁר נִשְׁבַּעְתִּי לָהֶם,</b><br>  <b>וְאָנֹכִי אֶהְיֶה עִמָּךְ,</b> וכך תצליח לכבשה.
(כד) <b>וַיְהִי כְּכַלּוֹת מֹשֶׁה לִכְתֹּב אֶת דִּבְרֵי הַתּוֹרָה הַזֹּאת עַל סֵפֶר עַד תֻּמָּם,</b> עד סיומם, בשלמות.
(כה) <b>וַיְצַו מֹשֶׁה אֶת הַלְוִיִּם, נֹשְׂאֵי אֲרוֹן בְּרִית ה', לֵאמֹר:</b>
(כו) <b>לָקֹחַ</b>, קחו <br>  <b>אֵת סֵפֶר הַתּוֹרָה הַזֶּה וְשַׂמְתֶּם אֹתוֹ מִצַּד אֲרוֹן בְּרִית ה' אֱלֹהֵיכֶם</b>, סמוך ללוחות הברית,<br>  <br>  <b>וְהָיָה</b> הספר <br>  <b>שָׁם בְּךָ לְעֵד.</b>
(כז) <b>כִּי אָנֹכִי יָדַעְתִּי אֶת מֶרְיְךָ</b>, מרדנותך <br>  <b>וְאֶת עָרְפְּךָ הַקָּשֶׁה,</b> עקשותך. <br>  <b>הֵן</b>, הרי אותי כולכם מכירים, מתייראים מפני ויודעים את עברי, ואף על פי כן, <br>  <b>בְּעוֹדֶנִּי חַי עִמָּכֶם הַיּוֹם</b>–<br>  <b>מַמְרִים הֱיִתֶם עִם ה'.</b> גם היום אינכם מצייתים לדבר ה' שבפי, <br>  <b>וְאַף כִּי</b>, על אחת כמה וכמה <br>  <b>אַחֲרֵי מוֹתִי.</b> כבר עתה ניכרת ממעשיכם נטייתכם להתרחק מה'; ובוודאי בתקופות רגועות לא תעמדו בפני הפיתוי הגדול ביותר שיש לעם ישראל בכל הדורות – הפיתוי לנורמליות סביבתית, שפירושה המעשי הוא עזיבת ה'. מוטב שתכינו את עצמכם מראש לימים אחרים.
(כח) <b>הַקְהִילוּ אֵלַי אֶת כָּל זִקְנֵי שִׁבְטֵיכֶם וְשֹׁטְרֵיכֶם, וַאֲדַבְּרָה בְאָזְנֵיהֶם אֵת הַדְּבָרִים הָאֵלֶּה, וְאָעִידָה בָּם אֶת הַשָּׁמַיִם וְאֶת הָאָרֶץ.</b> עליהם לשמוע את הדברים שייאמרו בפני השמים והארץ, העדים העומדים לעולם.
(כט) <b>כִּי יָדַעְתִּי</b>ש<br>  <b>אַחֲרֵי מוֹתִי כִּי הַשְׁחֵת תַּשְׁחִתוּן, וְסַרְתֶּם מִן הַדֶּרֶךְ אֲשֶׁר צִוִּיתִי אֶתְכֶם, וְקָרָאת אֶתְכֶם</b>, תקרה לכם<br>  <b>הָרָעָה בְּאַחֲרִית הַיָּמִים</b>, בתקופה מאוחרת,<br>  <br>  <b>כִּי תַעֲשׂוּ אֶת הָרַע בְּעֵינֵי ה' לְהַכְעִיסוֹ בְּמַעֲשֵׂה יְדֵיכֶם.</b>
(ל) <b>וַיְדַבֵּר מֹשֶׁה בְּאָזְנֵי כָּל קְהַל יִשְׂרָאֵל אֶת דִּבְרֵי הַשִּׁירָה הַזֹּאת עַד תֻּמָּם,</b> סיומם.<b>פרשת האזינו</b>
<h2>פרק לב</h2>
(א) <b>הַאֲזִינוּ הַשָּׁמַיִם וַאֲדַבֵּרָה, וְתִשְׁמַע הָאָרֶץ אִמְרֵי פִי.</b> משה פונה אל השמים והארץ להקשיב ולהיות עדים לדבריו. אין זו הפעם הראשונה שמשה בוחר בהם כעדים שכן הם קיימים בכל מקום ובכל זמן.<br>  מעמדו הרם מאפשר לו להורות להם להקשיב לו.
(ב) <b>יַעֲרֹף,</b> ייזל, ייטוף<br>  <b>כַּמָּטָר לִקְחִי,</b> ובהקבלה – <br>  <b>תִּזַּל כַּטַּל אִמְרָתִי.</b> הלקח קשור לדיבורים קשים ומייסרים יותר, שיוטחו בעם כגשמי זעף, ואילו האמרה נינוחה ולוחשת כמו טל. <br>  <b>כִּשְׂעִירִם</b>, גשמים, אולי גשמי<br>  סערה,<br>  <b>עֲלֵי דֶשֶׁא וְכִרְבִיבִים</b>, טיפות<br>  <b>עֲלֵי עֵשֶׂב.</b> אני עומד לקרוא בשם ה' ולדבר עליו.
(ג) <b>כִּי</b>, כאשר<br>  <b>שֵׁם ה' אֶקְרָא</b>–<br>  <b>הָבוּ</b>, תנו אתם<br>  <b>גֹדֶל</b>, כבוד<br>  <b>לֵאלֹהֵינוּ.</b> קריאתי בשם ה' מחייבת אתכם, השומעים, לחלוק לו כבוד ושבח.
(ד) <b>הַצּוּר</b>, כינוי לאלוקים המסמל חוזק או גם מקור –<br>  <b>תָּמִים פָּעֳלוֹ,</b> מעשהו שלם, <br>  <b>כִּי כָל דְּרָכָיו</b>, הנהגותיו<br>  <b>מִשְׁפָּט,</b> הגינות ויושר. הוא <br>  <b>אֵל אֱמוּנָה,</b> נאמן <br>  <b>וְאֵין</b> עמו <br>  <b>עָוֶל.</b><br>  <b>צַדִּיק וְיָשָׁר הוּא.</b> מלבד חוזקו, אדירותו ושלמות מעשיו, כל דרכיו מושתתות על נאמנות וצדק, גם אם בעיני אנוש לא כל המאורעות נראים כך.
(ה) על כן <br>  <b>שִׁחֵת</b>, ההשחתה<br>  <b>לוֹ לֹא</b>, איננה שלו או בשבילו, אלא<br>  <b>בָּנָיו מוּמָם,</b> היא המום של בניו.<br>  התופעות השליליות בעולם אינן נובעות מכך שה' עושה רעות, אלא משום שילדיו הם <br>  <b>דּוֹר עִקֵּשׁ</b>, לא ישר<br>  <b>וּפְתַלְתֹּל,</b> מעוקל, מתפתל ומתחזק כדי להצדיק את<br>  עיקשותו.
(ו) <b>הֲ</b> אם<br>  <b>לַה' תִּגְמְלוּ זֹאת</b> במעשיכם הרעים,<br>  <b>עַם נָבָל</b>, שפל וגס<br>  <br>  <b>וְלֹא חָכָם?!</b> הלוא אינכם פוגעים אלא בעצמכם. ההשחתה בעולם אינה אלא תגובה על מעשיהם של בני אדם.<br>  <b>הֲלוֹא הוּא אָבִיךָ קָּנֶךָ,</b> קונך, שפדה אותך ממצרים,<br>  <br>  <b>הוּא עָשְׂךָ וַיְכֹנְנֶךָ,</b> ביסס אותך.<b>:</b>
(ז) <b>זְכֹר יְמוֹת עוֹלָם,</b> ימי קדם,<br>  <b>בִּינוּ</b>, התבוננו<br>  במאורעות<br>  <b>שְׁנוֹת דֹּר וָדֹר,</b> הדורות הראשונים. <br>  <b>שְׁאַל</b> את <br>  <b>אָבִיךָ</b>–<br>  <b>וְיַגֵּדְךָ,</b> את <br>  <b>זְקֵנֶיךָ</b>–<br>  <b>וְיֹאמְרוּ לָךְ.</b> משה יאמר עתה דברים הידועים לשומעיו, אבל השירה הזו לא נועדה רק לזמנם אלא לדורות רבים. בעוד זמן רב, כאשר לא כל הדברים ייזכרו, יהא עליכם לשאול את ההורים ואת הזקנים שיספרו לכם:
(ח) <b>בְּהַנְחֵל</b>, כשהנחיל<br>  <b>עֶלְיוֹן</b>, אלוקים את הארצות והתכונות<br>  ל<br>  <b>גּוֹיִם,</b> עמים, <br>  <b>בְּהַפְרִידוֹ בְּנֵי אָדָם,</b> בזמן שהפריד את האנושות לשבטים ולאומות, <br>  <b>יַצֵּב</b>, הציב <br>  <b>גְּבֻלֹת עַמִּים</b>, וסך כל העמים הללו הוא <br>  <b>לְמִסְפַּר בְּנֵי יִשְׂרָאֵל.</b> על פי הרשימה המפורטת בספר בראשית,<br>  מספר העמים בעולם הוא שבעים, וזה גם מספר הנפשות שהיו במשפחת יעקב בבואם למצרים.
(ט) <b>כִּי חֵלֶק ה'</b>–<br>  <b>עַמּוֹ, יַעֲקֹב</b> הוא <br>  <b>חֶבֶל</b>, חלק<br>  <b>נַחֲלָתוֹ,</b> העם המיוחד לו.
(י) וכך ה'<br>  <b>יִמְצָאֵהוּ בְּאֶרֶץ מִדְבָּר.</b> אמנם ה' הוא שהוליך את העם למדבר, אבל במדבר הוא גם מצא אותו כחלקו ונחלתו,<br>  <br>  <b>וּבְתֹהוּ</b>, במקום ריק שאין בו אלא<br>  <b>יְלֵל יְשִׁמֹן,</b> יללת השממה. <br>  <b>יְסֹבְבֶנְהוּ,</b> הגן על עמו מסביב, <br>  <b>יְבוֹנְנֵהוּ,</b> לימד אותו בינה, ו<br>  <b>יִצְּרֶנְהוּ</b>, שמר אותו וחס עליו <br>  <b>כְּ</b> מי<br>  ששומר על<br>  <b>אִישׁוֹן עֵינוֹ</b>, החלק הרואה שבעין. זהו דימוי לשמירה החשובה, הצמודה, הטבעית והמשמעותית ביותר.
(יא) <b>כְּנֶשֶׁר יָעִיר</b>, המעורר את<br>  <b>קִנּוֹ,</b> אפרוחיו,<br>  <b>עַל גּוֹזָלָיו יְרַחֵף.</b> מפני גודלו אין הוא נוחת על גוזליו ורובץ עליהם, אלא מעופף סביבם, וכשהוא מגיע אל הקן הוא נמצא לידם ומעליהם. הוא נמנע מלשבת בתוך הקן במלוא כובדו. <br>  <b>יִפְרֹשׂ כְּנָפָיו יִקָּחֵהוּ</b>– את קנו, כלומר את<br>  גוזליו,<br>  <b>יִשָּׂאֵהוּ עַל אֶבְרָתוֹ</b>, כנפו. כך נשא אלוקים את ישראל במדבר.
(יב) <b>ה' בָּדָד יַנְחֶנּוּ.</b> הוא מנהיג את<br>  ישראל כשהם לבדם, בבטחה ובלא הזדקקות לאחרים.<br>  או: הוא לבדו נוטלם ומובילם בדרכם,<br>  <br>  <b>וְאֵין עִמּוֹ אֵל נֵכָר.</b>
(יג) <b>יַרְכִּבֵהוּ עַל בָּמֳתֵי</b>, מרומי<br>  <b>אָרֶץ, וַיֹּאכַל</b> ישראל<br>  <b>תְּנוּבֹת שָׂדָי,</b> 'תנובות השדה' שבמדבר היו המן, המים והשליו. <br>  <b>וַיֵּנִקֵהוּ דְבַשׁ</b>, מיני מתיקה<br>  <b>מִסֶּלַע, וְשֶׁמֶן</b> שהוא מוציא כביכול<br>  <b>מֵחַלְמִישׁ צוּר,</b> אבן קשה.
(יד) הם קיבלו גם <br>  <b>חֶמְאַת בָּקָר וַחֲלֵב צֹאן עִם</b>, נוסף<br>  ל<br>  <b>חֵלֶב</b>, שומן של<br>  <b>כָּרִים</b>, כבשים גדולים<br>  <b>וְאֵילִים בְּנֵי בָשָׁן</b>, מקום דשן שמגדל בעלי חיים וצמחים משובחים,<br>  <br>  <b>וְעַתּוּדִים</b>, תיישים <br>  <b>עִם חֵלֶב כִּלְיוֹת חִטָּה,</b> חיטים גדולות ומובחרות, שגרגריהן מזכירים כליות בגלל החריץ החוצה אותן, <br>  <b>וְדַם עֵנָב</b>, ויין, שראשיתו במיץ הענבים, אשר <br>  <b>תִּשְׁתֶּה</b> אותו כ<br>  <b>חָמֶר,</b> משקה משכר.
(טו) אולם מרוב עושר, הנאה ואפשרויות – <br>  <b>וַיִּשְׁמַן יְשֻׁרוּן</b>, ישראל<br>  –<br>  <br>  <b>וַיִּבְעָט,</b> מאס, דחה וזלזל באלוקיו. <br>  <b>שָׁמַנְתָּ, עָבִיתָ, כָּשִׂיתָ</b>, התכסית בשכבת חֵלב נוספת, <br>  <b>וַיִּטֹּשׁ</b>, ישורון<br>  עזב את ה<br>  <b>אֱלוֹהַּ</b>ש<br>  <b>עָשָׂהוּ</b>, יְצרוֹ,<br>  <b>וַיְנַבֵּל</b>, ביזה, התייחס כאל דבר שנבל, שפג תוקפו, אל<br>  <b>צוּר</b>, סלע, תעצומות<br>  <b>יְשֻׁעָתוֹ.</b>
(טז) בני<br>  ישראל<br>  <b>יַקְנִאֻהוּ</b>, יכעיסו את צורם ויגרמו לו לקנא להם<br>  <b>בְּ</b> עבודת אלוהים<br>  <br>  <b>זָרִים,</b><br>  <b>בְּתוֹעֵבֹת</b>, בדברים מאוסים<br>  <b>יַכְעִיסֻהוּ.</b>
(יז) מי שחוטאים בעבודה זרה אינם עובדים רק לאלים, אלא <br>  <b>יִזְבְּחוּ</b> אפילו <br>  <b>לַשֵּׁדִים</b>, שגם לדעת הזובחים להם <br>  <b>לֹא אֱלֹהַּ</b> הם, ובכל זאת עובדים להם מתוך רצון למצוא חן בעיניהם. הם יעבדו בהשפעת הגויים שסביבם ל<br>  <b>אֱלֹהִים לֹא יְדָעוּם,</b> שלא הכירו,<br>  <b>חֲדָשִׁים מִקָּרֹב בָּאוּ, לֹא שְׂעָרוּם</b>, לא עסקו בהם,<br>  לא יָראו,<br>  או: לא עלה על לב<br>  <br>  <b>אֲבֹתֵיכֶם.</b>
(יח) ולעומת זאת את<br>  ה<br>  <b>צוּר</b>ש<br>  <b>יְלָדְךָ</b>–<br>  <b>תֶּשִׁי</b>, נשיתָ, שכחת, <br>  <b>וַתִּשְׁכַּח אֵל מְחֹלְלֶךָ,</b> שחולל ויצר אותך.
(יט) <b>וַיַּרְא ה'</b>–<br>  <b>וַיִּנְאָץ</b>, קצף <br>  <b>מִכַּעַס</b> שגרמו <br>  <b>בָּנָיו וּבְנֹתָיו</b> בפולחנם לזרים.
(כ) <b>וַיֹּאמֶר</b> ה'<br>  <b>: אַסְתִּירָה פָנַי מֵהֶם.</b> לא אתגלה להם. אעמוד מנגד ואסלק מהם את השגחתי הקרובה. <br>  <b>אֶרְאֶה מָה אַחֲרִיתָם.</b> מכיוון שה' יודע את הצפוי להם, אין זו אלא אמירה רטורית, שמשמעה הוא: הרי ברור שבלא השגחתי והתערבותי הם לא יתקיימו. <br>  <b>כִּי דוֹר תַּהְפֻּכֹת</b>, הפכפך<br>  <b>הֵמָּה, בָּנִים לֹא</b>, שאין<br>  <b>אֵמֻן בָּם.</b>
(כא) <b>הֵם קִנְאוּנִי</b>, הכעיסו אותי, עוררו את קנאתי<br>  <b>ב</b> הליכה אחרי <br>  <b>לֹא אֵל,</b> דבר שאין בו ממש, ולא בעבודה בעלת משקל וערך, <br>  <b>כִּעֲסוּנִי בְּהַבְלֵיהֶם</b>. העבודה הזרה קשורה באמונות תפלות, בסגולות ובמזלות. <br>  <b>ו</b> באותו אופן<br>  <b>אֲנִי</b><br>  <b>אַקְנִיאֵם בְּלֹא עָם,</b> באויב שאינו עם ממש,<br>  <b>בְּגוֹי נָבָל</b>, בתערובות של עמים שפלים <br>  <b>אַכְעִיסֵם.</b>
(כב) <b>כִּי אֵשׁ קָדְחָה בְאַפִּי</b>, ביטוי ציורי לכעס גדול,<br>  <b>וַתִּיקַד</b>, והאש תבער<br>  <b>עַד שְׁאוֹל תַּחְתִּית,</b> מַעמקי התהום, <br>  <b>וַתֹּאכַל אֶרֶץ וִיבֻלָהּ, וַתְּלַהֵט מוֹסְדֵי</b>, יסודות<br>  ה<br>  <b>הָרִים.</b> אש זעמי תזעזע את העולם כולו.
(כג) <b>אַסְפֶּה</b>, אוסיף<br>  <b>עָלֵימוֹ</b>, עליהם<br>  <b>רָעוֹת</b> מלבד אלה שכבר נאמרו. <br>  <b>חִצַּי</b>, כלי<br>  הענישה<br>  <b>אֲכַלֶּה בָּם.</b> הם ייָּרו בחצים רבים כל כך, עד שהחצים יכלו.
(כד) בניו ובנותיו יהיו<br>  <b>מְזֵי,</b> מצוצים וסחוטים<br>  מ<br>  <b>רָעָב</b>, <br>  <b>וּלְחֻמֵי</b>, אכולי<br>  <b>רֶשֶׁף</b>, מזיקים, <br>  <b>וְקֶטֶב מְרִירִי,</b> רוח רעה,<br>  או: מגפה קשה ורעה,<br>  <br>  <b>ו</b> גם <br>  <b>שֶׁן בְּהֵמֹת אֲשַׁלַּח בָּם עִם חֲמַת</b>, זעמם של<br>  <b>זֹחֲלֵי עָפָר.</b> הם ייפגעו לא רק מהכשת נחשים, אלא אפילו מנשיכת בהמות הבית.<br>  לכאורה זה נראה עונש קל יותר, אבל דווקא פגיעות כאלה עלולות לגרום להם לאבד תקווה משום שיחושו שהם ניזוקים מכל כיוון.
(כה) <b>מִחוּץ</b> לבתים<br>  <b>תְּשַׁכֶּל</b>, תשמיד, תעשה את קרובי המשפחה שכולים,<br>  <b>חֶרֶב</b>, <br>  <b>וּמֵחֲדָרִים</b>, ומהמקומות הנסתרים תבוא <br>  <b>אֵימָה, גַּם בָּחוּר גַּם בְּתוּלָה, יוֹנֵק עִם אִישׁ שֵׂיבָה.</b> הכול ייענשו ויסבלו.
(כו) <b>אָמַרְתִּי: אַפְאֵיהֶם</b>, אפקירם, אפזרם לקצוות כמו פאה,<br>  <br>  או: אדקור אותם. <br>  <b>אַשְׁבִּיתָה,</b> אכלה<br>  <b>מֵאֱנוֹשׁ</b>, מבין אנשים את<br>  <b>זִכְרָם.</b>
(כז) ואכן הייתי משבית את זכרם של ישראל מפני כפיות הטובה, הבגידות והנאצות שלהם, <br>  <b>לוּלֵי,</b> אילו לא<br>  מ<br>  <b>כַּעַס</b>ה<br>  <b>אוֹיֵב אָגוּר</b>, הייתי חושש,<br>  <br>  או: אילו לא היה כעסו כָּנוּס,<br>  <br>  או: אילו<br>  האויב שאני רוצה להתגרות בו ולהילחם בו לא היה כועס, הייתי נוהג אחרת.<br>  <br>  אולם<br>  כיוון שהאויב וכעסו קיימים, אני חושש<br>  <b>פֶּן יְנַכְּרוּ</b>, יתנכרו <br>  <b>צָרֵימוֹ</b>, אויביו של ישראל לכך שאני הוא הפועל. <br>  <b>פֶּן יֹאמְרוּ:</b><br>  <b>יָדֵנוּ רָמָה</b>, תקיפה, וכוחנו הוא שהביא על ישראל את הפורענויות,<br>  <b>וְלֹא ה' פָּעַל כָּל זֹאת.</b>
(כח) <b>כִּי</b> אותו אויב,<br>  <b>גוֹי אֹבַד עֵצוֹת</b>, חסר דעת<br>  <b>הֵמָּה</b>– אנשיו,<br>  <b>וְאֵין בָּהֶם תְּבוּנָה</b>, לדעת שלא עלו לגדולה בזכות עצמם אלא משום שישראל היו מעורבים במאורעות.
(כט) <b>לוּ חָכְמוּ</b> אותם אויבים, והיו מתבוננים מראש במצב –<br>  <b>יַשְׂכִּילוּ זֹאת, יָבִינוּ לְאַחֲרִיתָם,</b> היו מבינים את סופם של המאורעות, או של עצמם, שכן היו נוכחים לדעת שניצחונותיהם באים שלא בדרך הטבע,
(ל) והיו אומרים: <br>  <b>"אֵיכָה יִרְדֹּף אֶחָד</b> משלנו <br>  <b>אֶלֶף</b> מישראל, <br>  <b>וּשְׁנַיִם יָנִיסוּ רְבָבָה?!</b> איך ישראל נופלים תשושים וחסרי יכולת מול כוחות מעטים משלנו, <br>  <b>אִם</b><br>  <b>לֹא</b><br>  <b>כִּי צוּרָם</b>, סלע מבטחם, אלוהיהם הוא ש<br>  <b>מְכָרָם,</b> מסרם, <br>  <b>וַה' הִסְגִּירָם</b> בידינו. הניצחון לא בא מכוחנו אלא משום שה' מעניש את עמו".
(לא) <b>כִּי</b> לאמתו של דבר, ישראל, <br>  <b>לֹא כְצוּרֵנוּ צוּרָם</b>. הרי צורם של האויבים אינו חזק כצורנו, ואף על פי כן – <br>  <b>וְאֹיְבֵינוּ</b> הם <br>  <b>פְּלִילִים</b>, השופטים והמענישים אותנו.
(לב) <b>כִּי מִגֶּפֶן סְדֹם</b> המושחתת<br>  <b>גַּפְנָם</b> של אויבינו, <br>  <b>ו</b> הרוחניות שלהם צומחת <br>  <b>מִשַּׁדְמֹת</b>, משדות העיר <br>  <b>עֲמֹרָה.</b> מקור מחשבותיהם ומעשיהם בערים הרעות והחטאות סדום ועמורה. <br>  <b>עֲנָבֵמוֹ</b>, ענבי הגפנים הללו הם <br>  <b>עִנְּבֵי רוֹשׁ</b>, רעל, <br>  <b>אַשְׁכְּלֹת מְרֹרֹת</b>, ארסיים <br>  <b>לָמוֹ,</b> להם.
(לג) <b>חֲמַת</b>, ארס <br>  <b>תַּנִּינִם</b>, נחשים<br>  <br>  הוא <br>  <b>יֵינָם,</b><br>  <b>וְרֹאשׁ</b>, רעל, או: גולגולת<br>  <b>פְּתָנִים</b>, נחש<br>  <b>אַכְזָר.</b> את עצמת האכזריות ואת כמויות הארס שיחווה עם ישראל במשך כל שנות גלותו אין לבטא אפילו במלים הקשות של השירה הזו.
(לד) גם פשרן אינו ידוע – <br>  <b>הֲלֹא הוּא כָּמֻס</b>, חבוי ושמור <br>  <b>עִמָּדִי, חָתוּם בְּאוֹצְרֹתָי.</b> הגויים שינהגו באכזריות לא יראו זאת, ואף ישראל המיוסרים לא יהיו פקוחים מספיק לראות ולהבין. כך יישאר הדבר כסוד נסתר.
(לה) <b>לִי נָקָם וְשִׁלֵּם</b>, התשלום. אותם אוציא אל הפועל <br>  <b>לְעֵת תָּמוּט</b>, תזדעזע <br>  <b>רַגְלָם</b> של הגויים, כאשר תגיע השעה שהרוע שלהם ימוטט אותם<br>  <b>, כִּי</b> אז יהיה <br>  <b>קָרוֹב יוֹם אֵידָם,</b> מפלתם, <br>  <b>וְחָשׁ</b>, וימהרו ה<br>  <b>עֲתִדֹת לָמוֹ,</b> אליהם<br>  <b>.</b>
(לו) <b>כִּי</b>, כאשר <br>  <b>יָדִין ה'</b> את<br>  <b>עַמּוֹ</b>, לאחר שיסתיר פניו מהם, <br>  <b>וְעַל</b> הנעשה ב<br>  <b>עֲבָדָיו יִתְנֶחָם,</b> יתחרט, כביכול. ההכאות שספגו עקב ההתנכרות והעזיבה יגדשו את הסאה, <br>  <b>כִּי יִרְאֶה כִּי אָזְלַת יָד,</b> הלך<br>  כוחם, <br>  <b>וְאֶפֶס</b>, אין<br>  <b>עָצוּר</b>, מי שמוגן על ידי השליט<br>  <br>  <b>וְעָזוּב</b>, מי שמחוזק.
(לז) <b>וְאָמַר</b> ה',<br>  ואולי גם ישראל עצמו<br>  <b>:</b><br>  <br>  <b>אֵי</b>, היכן <br>  <b>אֱלֹהֵימוֹ</b>, האלים שהאמינו בהם, <br>  <b>צוּר חָסָיוּ בוֹ</b>, המשגב שבו הם בטחו<br>  <b>?!</b>
(לח) אלו <br>  <b>אֲשֶׁר</b> את<br>  <b>חֵלֶב</b>, שומן<br>  <b>זְבָחֵימוֹ</b>, זבחיהם <br>  <b>יֹאכֵלוּ,</b> וש<br>  <b>יִשְׁתּוּ</b> את<br>  <b>יֵין נְסִיכָם,</b> היין שהם מנסכים לאלוהיהם – עכשיו <br>  <b>יָקוּמוּ וְיַעְזְרֻכֶם, יְהִי</b>, יהיו<br>  <b>עֲלֵיכֶם סִתְרָה</b>, מחסה.
(לט) <b>רְאוּ עַתָּה</b>, בזמן הגאולה, לאחר שייווכחו הכול כי אין ממשות בכל אלה שחסו בצלם, <br>  <b>כִּי אֲנִי אֲנִי הוּא, וְאֵין אֱלֹהִים עִמָּדִי.</b><br>  <b>אֲנִי</b> זה ש<br>  <b>אָמִית וַאֲחַיֶּה</b> לפי רצוני, <br>  <b>מָחַצְתִּי</b>, אכה וארוצץ<br>  <b>וַאֲנִי</b> גם <br>  <b>אֶרְפָּא, וְאֵין מִיָּדִי מַצִּיל.</b> הכול נתון בידי.
(מ) <b>כִּי</b>, כאשר <br>  <b>אֶשָּׂא אֶל שָׁמַיִם יָדִי</b> בשבועה<br>  <br>  <b>וְאָמַרְתִּי: חַי אָנֹכִי לְעֹלָם.</b> כשבני אדם נשבעים, הם אומרים: 'חי ה'',<br>  ואילו ה' נשבע בעצמו, כביכול.
(מא) <b>אִם</b>, כאשר<br>  <b>שַׁנּוֹתִי</b>, אשנן<br>  את<br>  <b>בְּרַק חַרְבִּי,</b> כשתצא מנדנה, <br>  <b>וְתֹאחֵז בְּמִשְׁפָּט</b>,<br>  בעשיית הדין <br>  <b>יָדִי,</b> אז <br>  <b>אָשִׁיב נָקָם לְצָרָי וְלִמְשַׂנְאַי אֲשַׁלֵּם.</b> הנקם והשילם ישובו על אויבי ישראל משום שהם צרַי ושונאַי.<br>  אכן, עם ישראל נענש על חטאיו, אבל שונאיו אינם רודפים אותו בגללם, אלא להיפך, דווקא הקשר של ישראל אל ה' ודווקא רצונם לקרוא בשמו ולייצגו בעולם הם שמביאים את האויבים להתנכל לישראל. האויבים פוגעים אפוא בישראל משום שהם שונאים את אלוקי ישראל.
(מב) או–אז <br>  <b>אַשְׁכִּיר</b>, אהפוך לשיכורים, כביכול, את <br>  <b>חִצַּי מִ</b> בליעת <br>  <b>דָּם,</b> המדומה ליין,<br>  <br>  <b>וְ</b> אז <br>  <b>חַרְבִּי תֹּאכַל בָּשָׂר,</b> חצי יהיו שיכורים <br>  <b>מִדַּם חָלָל</b>, הרוגים <br>  <b>וְשִׁבְיָה,</b> שבויים, <br>  <b>מֵרֹאשׁ פַּרְעוֹת</b>, מהומות <br>  <b>האוֹיֵב.</b>
(מג) כאשר ה' יביא את גאולתם של ישראל – <br>  <b>הַרְנִינוּ,</b> רננו, שירו,<br>  <b>גוֹיִם,</b>ל<br>  <b>עַמּוֹ</b>, מפני שאז יתברר שגם כאשר ישראל סבלו מאוד, ה' מעולם לא עזב אותם, אלא הסתיר פניו מהם, כלומר רק נדמה להם כאילו אינו עמם, <br>  <b>כִּי</b> כשה' יתגלה, את <br>  <b>דַם עֲבָדָיו</b> השפוך הוא <br>  <b>יִקּוֹם,</b><br>  <b>וְנָקָם יָשִׁיב לְצָרָיו, וְכִפֶּר</b>, יטהר בכך את <br>  <b>אַדְמָתוֹ</b> ואת <br>  <b>עַמּוֹ.</b><br>  פירושים נוספים: אדמתו שתספוג דמם של הצרים תכפר על עמו; עמו יטהר את אדמתו על ידי הריגתם של שופכי הדם.
(מד) <b>וַיָּבֹא מֹשֶׁה וַיְדַבֵּר אֶת כָּל דִּבְרֵי הַשִּׁירָה הַזֹּאת בְּאָזְנֵי הָעָם, הוּא וְהוֹשֵׁעַ</b>, כך שמו המקורי לפני שמשה שינה את שמו<br>  <br>  ליהושע <br>  <b>בִּן נוּן.</b> שניהם אמרו את השירה, בעיקר כדי לחלוק כבוד ליהושע. כך קיבל הושע בן נון, כאיש מן השורה, את הסמכות ממשה.
(מה) <b>וַיְכַל</b>, סיים<br>  <b>מֹשֶׁה לְדַבֵּר אֶת כָּל הַדְּבָרִים הָאֵלֶּה אֶל כָּל יִשְׂרָאֵל.</b>
(מו) <b>וַיֹּאמֶר אֲלֵהֶם</b> פעם נוספת<br>  <b>: שִׂימוּ לְבַבְכֶם לְכָל הַדְּבָרִים אֲשֶׁר אָנֹכִי מֵעִיד בָּכֶם הַיּוֹם,</b> הקפידו אתם עליהם, וגם<br>  <b>אֲשֶׁר תְּצַוֻּם אֶת בְּנֵיכֶם לִשְׁמֹר לַעֲשׂוֹת אֶת כָּל דִּבְרֵי הַתּוֹרָה הַזֹּאת</b> בעתיד. רשימות של מצוות, איסורים, ברכות, קללות ועונשים כבר נאמרו בהרחבה; השירה אינה מתייחסת לפרטים ולפרטי הפרטים שכל הספר מלא מהם, אלא לעיקרון הכללי של הנאמנות לה' ולשמירת תורתו.
(מז) <b>כִּי לֹא דָבָר רֵק</b>, חסר ערך <br>  <b>הוּא מִכֶּם, כִּי הוּא חַיֵּיכֶם.</b> חייכם תלויים בשמירת התורה, כתלותו של אדם התלוי על פי תהום בחבל שבו הוא אחוז, וכתלותו של השוהה במדבר במנת המים האחרונה. <br>  <b>וּבַדָּבָר הַזֶּה תַּאֲרִיכוּ יָמִים עַל הָאֲדָמָה אֲשֶׁר אַתֶּם עֹבְרִים אֶת הַיַּרְדֵּן שָׁמָּה לְרִשְׁתָּהּ.</b> פטירתו של מֹשֶׁה עֶבֶד ה' תתואר כאן כמצווה שהרב מצווה את עבדו, ב'עשה' ו'לא תעשה' – וּמֻת בָּהָר, וְשָׁמָה לֹא תָבוֹא.
(מח) <b>וַיְדַבֵּר ה' אֶל מֹשֶׁה בְּעֶצֶם הַיּוֹם הַזֶּה</b>– באותו יום שאמר את השירה,<br>  יומו האחרון של משה בעולם הזה, <br>  <b>לֵאמֹר:</b>
(מט) <b>עֲלֵה אֶל הַר הָעֲבָרִים הַזֶּה,</b> המתנשא לגובה וגלוי מכל עבריו, <br>  <b>הַר נְבוֹ, אֲשֶׁר בְּאֶרֶץ מוֹאָב אֲשֶׁר עַל פְּנֵי</b>, מול <br>  <b>יְרֵחוֹ.</b> מיקומו המדויק באזור זה איננו ידוע. <br>  <b>וּרְאֵה</b> מההר <br>  <b>אֶת אֶרֶץ כְּנַעַן</b>, כפי שהבטחתי לך לראות את הארץ<br>  <br>  <b>אֲשֶׁר אֲנִי נֹתֵן לִבְנֵי יִשְׂרָאֵל לַאֲחֻזָּה,</b> לנחלה.
(נ) עלייתך להר לא נועדה רק לשם ראיית הארץ.<br>  <b>וּמֻת</b>– לשון ציווי – <br>  <b>בָּהָר אֲשֶׁר אַתָּה עֹלֶה שָׁמָּה, וְהֵאָסֵף אֶל עַמֶּיךָ.</b> נפשך תחזור אל מקורה. ביטוי זה מאפיין רק את הסתלקותם של צדיקים. <br>  <b>כַּאֲשֶׁר</b>, כמו ש<br>  <b>מֵת אַהֲרֹן אָחִיךָ בְּהֹר הָהָר וַיֵּאָסֶף אֶל עַמָּיו.</b>
(נא) וזאת כעונש <br>  <b>עַל אֲשֶׁר מְעַלְתֶּם</b>, בגדתם<br>  <b>בִּי בְּתוֹךְ בְּנֵי יִשְׂרָאֵל, בְּמֵי מְרִיבַת קָדֵשׁ</b>ב<br>  <b>מִדְבַּר צִן</b>–<br>  <b>עַל אֲשֶׁר לֹא קִדַּשְׁתֶּם אוֹתִי בְּתוֹךְ בְּנֵי יִשְׂרָאֵל.</b> היה עליכם לקדש את ה' ולא עשיתם זאת, כמו שמבואר בסיפור מי מריבה.<br>  לא נענשתם על כך בעצם המיתה. אתם מתים באשר השלמתם את תפקידכם, אבל עונשכם הוא שלאחר עמלכם הרב בהנהגת ישראל ממצרים ולאורך תלאות המדבר, לא תזכו בנחת של ירושת הארץ.
(נב) <b>כִּי מִנֶּגֶד</b>, ממול <br>  <b>תִּרְאֶה אֶת הָאָרֶץ, וְשָׁמָּה לֹא תָבוֹא, אֶל הָאָרֶץ אֲשֶׁר אֲנִי נֹתֵן לִבְנֵי יִשְׂרָאֵל.פרשת וזאת הברכה</b> מופיעים בה יחדיו דברי איחול וברכה ודברי נבואה פרטיים וכלליים העתידים להתרחש בקרוב או לאחר שנים רבות. מכיוון שאלו הן ברכות נבואיות, חשיבותן חורגת מזו של ברכה או צוואה רוחנית שנותן אדם פרטי קודם מותו. גם אזכור משה בגוף שלישי בברכות מורה על כך שאין הוא מבטא בהן את דבריו האישיים, אלא הוא מוסר את דברי ה'.
<h2>פרק לג</h2>
(א) <b>וְזֹאת הַבְּרָכָה אֲשֶׁר בֵּרַךְ מֹשֶׁה אִישׁ הָאֱלֹהִים אֶת בְּנֵי יִשְׂרָאֵל לִפְנֵי מוֹתוֹ.</b>
(ב) לפני הפנייה הפרטית לכל שבט משה פונה לכלל העם ומתאר בפניו את המאורע המרכזי ביותר במקרא, ואולי בתולדות עולם –<br>  <b>וַיֹּאמַר: ה' מִסִּינַי בָּא,</b><br>  <b>וְזָרַח מִשֵּׂעִיר לָמוֹ</b>, להם – לישראל. התגלות סיני מתוארת כהופעת אור שזרח מכמה צדדים.<br>  <b>הוֹפִיעַ מֵהַר פָּארָן וְאָתָה</b>, בא<br>  <b>מֵרִבְבֹת קֹדֶשׁ,</b> המלאכים.<br>  <br>  <b>מִימִינוֹ</b> הביא <br>  <b>אֵשׁ דָּת</b>, התורה, דת שניתנה באש ושדבריה כאש,<br>  <b>לָמוֹ.</b>
(ג) <b>אַף</b>, אמנם ה'<br>  <b>חֹבֵב</b> את כל ה<br>  <b>עַמִּים</b>.<br>  אפשרות אחרת: ה' חובב את כל השבטים.<br>  ועם זאת,<br>  <b>כָּל קְדֹשָׁיו</b>,<br>  הן רבבות קודש עליונים והן קדושים של מטה, קשורים ושמורים<br>  <b>בְּיָדֶךָ,</b> ה',<br>  <b>וְהֵם</b>, הקדושים<br>  <b>תֻּכּוּ</b>, הוכו ונפלו כביכול<br>  <b>לְרַגְלֶךָ</b> בכניעה, ואז <br>  <b>יִשָּׂא</b>, קיבלו, הכילו את<br>  <br>  <b>מִדַּבְּרֹתֶיךָ,</b> דיבוריך.
(ד) ה<br>  <b>תּוֹרָה</b>ש<br>  <b>צִוָּה</b>, הורה<br>  <b>לָנוּ מֹשֶׁה,</b> היא <br>  <b>מוֹרָשָׁה</b>, ירושה ל<br>  <b>קְהִלַּת יַעֲקֹב.</b> מכיוון שאלו דברי נבואה, משה יכול לדבר על עצמו בגוף שלישי.
(ה) <b>וַיְהִי בִישֻׁרוּן</b>, בישראל<br>  <b>מֶלֶךְ,</b> ה'<br>  התגלה<br>  במעמד הר סיני,<br>  <b>בְּהִתְאַסֵּף רָאשֵׁי עָם יַחַד</b> עם כל<br>  <b>שִׁבְטֵי יִשְׂרָאֵל</b>, כשכל ישראל התאחדו והתקבצו למקום אחד.<br>  לחלופין, יש מפרשים מֶלֶךְ כמוסבים על משה המוזכר בפסוק הקודם. משה לא היה רק רבם של ישראל והנביא הגדול, אלא גם הנהיג את ישראל בפועל, ועל כן אפשר לראות בו מלך. משה היה המנהיג היחידי שמלך בזמן שכל שבטי ישראל חיו יחד – בתקופת המדבר.
(ו) <b>יְחִי</b> שבט<br>  <b>רְאוּבֵן</b><br>  <b>וְאַל יָמֹת.</b> אף על פי שהיה בכור, נדחק שבט ראובן לשוליים בגלל מעשהו של אבי השבט,<br>  ואולי גם משום שלא יצאו ממנו ראשים ומנהיגים בולטים. לכן משה איחל לשבט הזה קיום. ייתכן שברכת החיים הזו רומזת להשתתפותם היזמנית של בני ראובן במחלוקת קורח במדבר ולתוצאותיה. באותו אירוע תבעו בני ראובן את ירושתם כבכורות, ובעקבות זאת מתו כמה וכמה מבני השבט. שמא באה ברכת החיים להשלים את אבדנם.<br>  <br>  <b>וִיהִי מְתָיו</b>, אנשיו <br>  <b>מִסְפָּר,</b> יישאר מהם מספר משמעותי.
(ז) <b>וְזֹאת</b> הברכה <br>  <b>לִיהוּדָה, וַיֹּאמַר: שְׁמַע ה' קוֹל יְהוּדָה וְאֶל עַמּוֹ תְּבִיאֶנּוּ.</b> שבט יהודה היה שבט הלוחמים וחיל החלוץ של ישראל.<br>  משה מברך את היוצאים להילחם שלא ייפגעו וישובו אל עמם בשלום. <br>  <b>יָדָיו רָב לוֹ</b> במלחמה, <br>  <b>וְעֵזֶר מִצָּרָיו</b>, מאויביו<br>  <b>תִּהְיֶה</b> לו, ה'.
(ח) <b>וּלְלֵוִי אָמַר: תֻּמֶּיךָ וְאוּרֶיךָ</b>, מערכת השמות הקדושים ועניינים נסתרים שבחושן המשפט,<br>  שבאמצעותם אלוקים תִּקשר<br>  עם עמו, הקשורים<br>  <b>לְאִישׁ חֲסִידֶךָ</b>, הכהן הגדול שהיה חסיד וקדוש. במקרה זה היה אהרן הכהן<br>  <b>אֲשֶׁר נִסִּיתוֹ בְּמַסָּה, תְּרִיבֵהוּ עַל מֵי מְרִיבָה.</b> משה ואהרן התנסו, נגערו ונענשו במסה ומריבה,<br>  אבל כאן מודגש שאחרי הגערה והעונש 'איש חסידך' נשאר לך חסיד ונאמן ולא נרתע והתרחק. הן בזמן חטא העגל והן בזמנים אחרים היה שבט לוי מעין חיל המשמר של ה' –
(ט) <b>הָאֹמֵר לְאָבִיו וּלְאִמּוֹ</b>, על אביו ואמו<br>  <b>"לֹא רְאִיתִיו", וְאֶת אֶחָיו לֹא הִכִּיר, וְאֶת בָּנָיו לֹא יָדָע.</b> הלויים נלחמו לשם שמים, וכאשר היו צריכים לקנא את קנאת ה', הם עשו זאת בלי להתחשב בקרבת משפחה. למרות שלמעשה השבט כולו היה כשר, אם האב או האם היו מן החוטאים – בני לוי לא התחשבו גם בהם, <br>  <b>כִּי שָׁמְרוּ</b> את<br>  <b>אִמְרָתֶךָ</b>, דבר ה' <br>  <b>וּבְרִיתְךָ יִנְצֹרוּ,</b> ישמרו.
(י) השכר שמקבלים הלויים – ובייחוד הכהנים שבהם – על צדקתם הוא: <br>  <b>יוֹרוּ מִשְׁפָּטֶיךָ לְיַעֲקֹב וְתוֹרָתְךָ לְיִשְׂרָאֵל.</b> אחד מתפקידי הכהנים במשך דורות רבים היה הוראת תורה לישראל.<br>  מלבד תפקידם האזרחי כמורי ישראל הם <br>  <b>יָשִׂימוּ קְטוֹרָה</b>, יקטירו קטורת<br>  <b>בְּאַפֶּךָ, וְ</b> יקריבו<br>  <b>כָלִיל</b>, קרבנות עולה<br>  <b>עַל מִזְבְּחֶךָ.</b>
(יא) <b>בָּרֵךְ ה'</b> את <br>  <b>חֵילוֹ,</b> כוחו,<br>  <b>ו</b> את<br>  <b>פֹעַל</b>, מעשה<br>  <b>יָדָיו</b> בעבודתו במקדש<br>  <b>תִּרְצֶה.</b><br>  <b>מְחַץ</b>, רוצץ,<br>  שבור את<br>  ה<br>  <b>מָתְנַיִם</b>, כוחם של<br>  <b>קָמָיו,</b> העומדים להילחם בו, <br>  <b>וּמְשַׂנְאָיו מִן</b>, שלא<br>  <b>יְקוּמוּן.</b>
(יב) <b>לְבִנְיָמִן אָמַר:</b> בנימין <br>  <b>יְדִיד</b>, אהוב <br>  <b>ה'.</b> ה' <br>  <b>יִשְׁכֹּן לָבֶטַח עָלָיו</b>– על בנימין, שכן הוא נאמן לה'. <br>  <b>חֹפֵף</b>, ה' משרה שכינתו<br>  <b>עָלָיו</b><br>  <b>כָּל הַיּוֹם, וּבֵין כְּתֵפָיו שָׁכֵן.</b> זהו רמז נבואי לזמן שבו ייקבע בית המקדש בתוך נחלת שבט בנימין.<br>  ירושלים היא חלק מנחלתו יותר מאשר כל שבט אחר, ומקום השכינה איננו המקום הגבוה ביותר בסביבתה, אלא נמצאת 'בין הכתפיים' כביכול.
(יג) <b>וּלְיוֹסֵף אָמַר: מְבֹרֶכֶת</b> על ידי <br>  <b>ה' אַרְצוֹ,</b> וברכותיה מתקבלות <br>  <b>מִמֶּגֶד</b>, מתיקות, טוּב <br>  <b>שָׁמַיִם, מִטָּל,</b> מצד אחד, <br>  <b>וּ</b> מצד שני, <br>  <b>מִתְּהוֹם רֹבֶצֶת תָּחַת.</b> ארצו תהיה משופעת במים מלמעלה ומלמטה.
(יד) <b>וּמִמֶּגֶד תְּבוּאֹת</b> שמבשילות ב<br>  <b>שָׁמֶשׁ וּמִמֶּגֶד גֶּרֶשׁ יְרָחִים,</b> וממתק הפֵּרות שכביכול מגדל הירח, כלומר הפֵּרות המתחדשים בכל חודש וחודש, כל פרי בעונתו.
(טו) <b>וּמֵרֹאשׁ הַרְרֵי קֶדֶם</b> תבוא הברכה, <br>  <b>וּמִמֶּגֶד גִּבְעוֹת עוֹלָם.</b> ברכת יוסף תבוא לא רק מן השמים והתהום, השמש והירח, אלא גם מן הקרקע הפורייה שבנחלתם. אזורי המחיה שלהם כוללים הרים וגבעות.
(טז) <b>וּמִמֶּגֶד אֶרֶץ וּמְלֹאָהּ, וּרְצוֹן</b>, ואהבתו של <br>  <b>שֹׁכְנִי</b>, מי ששכן ב<br>  <b>סְנֶה.</b> משה מכנה כך את ה' משום שבסנה התגלה לו בפעם הראשונה.<br>  ברכה זו <br>  <b>תָּבוֹאתָה</b>, תבוא <br>  <b>לְרֹאשׁ יוֹסֵף וּלְקָדְקֹד</b>, לראש הנושא את<br>  <b>נְזִיר</b>, הנזר, הכתר של <br>  <b>אֶחָיו.</b>
(יז) <b>בְּכוֹר שׁוֹרוֹ</b><br>  <b>הָדָר לוֹ.</b> הדרו מדומה לשור הבכור והבכיר מאחר שיוסף היה בכור לאמו האהובה, ומשום שהבכורה הועברה אליו. השור, שהפך בעקבות ברכה זו לסמלו של השבט לטוב ולרע,<br>  מסמל את עצמתם של בני שבט יוסף. <br>  <b>וְקַרְנֵי רְאֵם קַרְנָיו</b>, שור בר קדום שנכחד, או: יצור גדול עתיק ואגדי.<br>  הראם מסמל את פארו של יוסף.<br>  ובדרך הדימוי, <br>  <b>בָּהֶם</b>– בקרניים הללו <br>  <b>עַמִּים יְנַגַּח יַחְדָּו</b> גם את אלה השוכנים ב<br>  <b>אַפְסֵי</b>, קצווי <br>  <b>אָרֶץ. ו</b>בתוך שבט יוסף <br>  <b>הֵם רִבְבוֹת אֶפְרַיִם וְהֵם אַלְפֵי מְנַשֶּׁה.</b> מיוסף יצאו שני שבטים. אמנם היו תקופות שבהן בני מנשה היו רבים מבני אפרים, אך אפרים נחשב לשבט הבכיר, ועל כן לו מיוחסות כאן הרבבות, ואילו למנשה מיוחסים האלפים.
(יח) <b>וְלִזְבוּלֻן אָמַר: שְׂמַח, זְבוּלֻן, בְּצֵאתֶךָ</b> למסחר בים.<br>  בנבואתו חזה משה שנחלת זבולון תהיה לחוף הים.<br>  <br>  <b>וְיִשָּׂשכָר,</b> שמַח <br>  <b>בְּאֹהָלֶיךָ.</b> שבט יששכר לא הרבה לצאת ממקומו, אלא ישב במקומו במנוחה ועסק בחקלאות ובמרעה.<br>  מבני יששכר נודעו גם אנשי רוח יושבי אוהלים.
(יט) במסעותיהם של בני זבולון ובמגעם עם בני אומות שונות, בני זבולון ל<br>  <b>עַמִּים</b> אל <br>  <b>הַר</b> ה'<br>  <b>יִקְרָאוּ</b> לבוא. <br>  <b>שָׁם יִזְבְּחוּ</b> העמים<br>  <b>זִבְחֵי צֶדֶק.</b> המפגש עם בני זבולון יביא את האומות להערצת אלוקי ישראל ולעבודתו,<br>  <br>  <b>כִּי</b> בני שבט זבולון <br>  <b>שֶׁפַע יַמִּים</b>, מיני הדגים והמסחר בדרך הים<br>  <b>יִינָקוּ</b>, <br>  <b>ו</b> יקלטו גם<br>  <b>שְׂפֻנֵי טְמוּנֵי חוֹל,</b> את המרגליות והפנינים החבויות בחול.
(כ) <b>וּלְגָד אָמַר: בָּרוּךְ</b> ה' אשר <br>  <b>מַרְחִיב</b> נחלתו של<br>  <b>גָּד</b> בעבר הירדן המזרחי.<br>  <b>כְּלָבִיא</b>, כאריה הבטוח בעצמתו<br>  <b>שָׁכֵן, וְטָרַף זְרוֹעַ אַף קָדְקֹד.</b> גד יהיה שבט לוחמים מפואר, שיכה במכת חרב אחת יד וראש, כאריה השובר יחד את הרגל ואת הראש של טרפו.
(כא) <b>וַיַּרְא רֵאשִׁית</b>, הוא בחר לו חבל ארץ נוסף זה בתחילת הכיבוש, בעבר הירדן המזרחי, <br>  <b>לוֹ,</b><br>  <b>כִּי שָׁם</b><br>  <b>חֶלְקַת מְחֹקֵק</b>, משה עצמו, מחוקק התורה יהיה<br>  <b>סָפוּן,</b> טמון.<br>  אף אלה דברי נבואה. את מקום קבורתו המדויק של משה אין יודעים, אך בוודאי נקבר בנחלת בני גד שבעבר הירדן המזרחי.<br>  <br>  <b>וַיֵּתֵא</b>, הוא יביא אל ארצם את <br>  <b>רָאשֵׁי</b>ה<br>  <b>עָם,</b> את אנשי ישראל, כשיצא חלוץ לפני אחיו במלחמות בעבר הירדן המערבי.<br>  בכך את <br>  <b>צִדְקַת ה' עָשָׂה ו</b>את <br>  <b>מִשְׁפָּטָיו</b>, יושרו<br>  <b>עִם יִשְׂרָאֵל.</b>
(כב) <b>וּלְדָן אָמַר: דָּן גּוּר אַרְיֵהיְזַנֵּק</b>, המזנק<br>  <b>מִן הַבָּשָׁן.</b> הבשן לא נכלל בנחלתו הראשונית של שבט דן. רק לאחר שיידחק מחלקו שהיה ממערב ליהודה, סמוך לחוף הים התיכון, הוא ידלג וימצא לו נחלה אחרת בצפון הארץ סמוך לבשן.
(כג) <b>וּלְנַפְתָּלִי אָמַר: נַפְתָּלִי שְׂבַע רָצוֹן</b>, רצונו שָׂבע הואיל<br>  <b>ו</b> חלקו <br>  <b>מָלֵא בִּרְכַּת ה',</b> מקומו פורה,<br>  <b>יָם וְדָרוֹם יְרָשָׁה.</b> נחלת נפתלי תגבול בים כנרת, ובדרומה תיכלל גם בקעת בית שאן.
(כד) <b>וּלְאָשֵׁר אָמַר: בָּרוּךְ מ</b>ריבוי<br>  <br>  <b>בָּנִים</b><br>  <b>אָשֵׁר. יְהִי רְצוּי</b>, אהוד וחביב על <br>  <b>אֶחָיו, וְטֹבֵל בַּשֶּׁמֶן רַגְלוֹ.</b> בנחלתו שבגליל מצויים מטעי הזיתים הגדולים בארץ.
(כה) <b>בַּרְזֶל וּנְחֹשֶׁת מִנְעָלֶךָ.</b> ארצכם תהיה שמורה כמו במנעולי ברזל ונחושת, או: אתם תוכלו להיסמך על מחצבי המתכות הללו ועל כלי המלאכה שייעשו מהם, כמו על נעליים המאפשרות עמידה וצעידה בטוחות.<br>  <br>  <b>וּכְיָמֶיךָ דָּבְאֶךָ.</b> כל ימיך יזוב וייזל אליך שפע הטובה.
(כו) <b>אֵין כָּאֵל, יְשֻׁרוּן,</b> ישראל,<br>  שהוא <br>  <b>רֹכֵב שָׁמַיִם</b> והוא <br>  <b>בְּעֶזְרֶךָ,</b> ישראל, <br>  <b>וּבְגַאֲוָתוֹ</b> הוא מושל ב<br>  <b>שְׁחָקִים,</b> במרומים.
(כז) <b>מְעֹנָה</b>, מעון ומחסה נמצא ב<br>  <b>אֱלֹהֵי קֶדֶם,</b> מאז ומעולם.<br>  <br>  <b>וּמִתַּחַת</b> השמים הוא <br>  <b>זְרֹעֹת עוֹלָם,</b> נושא הכול לנצח.<br>  <br>  <b>וַיְגָרֶשׁ מִפָּנֶיךָ אוֹיֵב, וַיֹּאמֶר: הַשְׁמֵד</b> אותו. ונבואה לעתיד:
(כח) <b>וַיִּשְׁכֹּן יִשְׂרָאֵל בֶּטַח, בָּדָד</b>, בלא הזדקקות לאחרים ובלא טרדותיהם<br>  <b>עֵין</b>, זרע<br>  <br>  <b>יַעֲקֹב</b> כשיבוא <br>  <b>אֶל אֶרֶץ דָּגָן וְתִירוֹשׁ,</b>ו<br>  <b>אַף שָׁמָיו יַעַרְפוּ</b>, יורידו <br>  <b>טָל.</b>
(כט) <b>אַשְׁרֶיךָ, יִשְׂרָאֵל! מִי כָמוֹךָ,</b> שאתה <br>  <b>עַם נוֹשַׁע בַּה',</b> והוא <br>  <b>מָגֵן עֶזְרֶךָ,</b> מגן עליך ועוזר לך, <br>  <b>וַאֲשֶׁר</b> הוא <br>  <b>חֶרֶב גַּאֲוָתֶךָ.</b> מכיוון שכך – <br>  <b>וְיִכָּחֲשׁוּ</b>, יפייסו אותך במרמה<br>  <b>אֹיְבֶיךָ</b> הכנועים <br>  <b>לָךְ.</b> מסימני הניצחון הוא שהכנוע מתאמץ לפייס את מנצחו, ולעתים הוא נדחק לשם כך לדברי שקר.<br>  <br>  <b>וְאַתָּה עַל בָּמוֹתֵימוֹ</b>– במותיהם של האויבים <br>  <b>תִדְרֹךְ</b> ותרמוס אותן.
<h2>פרק לד</h2>
(א) <b>וַיַּעַל מֹשֶׁה מֵעַרְבֹת מוֹאָב אֶל הַר נְבוֹ, </b>ל<b>רֹאשׁ הַפִּסְגָּה אֲשֶׁר עַל פְּנֵי יְרֵחוֹ. וַיַּרְאֵהוּ ה' אֶת כָּל הָאָרֶץ.</b> אכן באזור צחיח זה הראות טובה יחסית, אך גם אילו הר נבו היה גבוה מאוד – כדי לראות את הארץ כולה, מקצה לקצה, יש צורך בראייה שהיא מעבר לראיית העין הרגילה.   ה' הראה לו    <b>אֶת הַגִּלְעָד</b> שבעבר הירדן   <b>עַד</b> נקודה בגבול הצפוני של הארץ שתיקרא בעתיד   <b>דָּן.</b>
(ב) <b>וְ</b>עוד הראה לו <b>אֵת כָּל נַפְתָּלִי</b>, שאף הוא בצפון; אף אזור זה וכן שאר האזורים הנזכרים כאן נקראים על שם השבטים שיתיישבו בהם בעתיד, <b>וְאֶת אֶרֶץ אֶפְרַיִם וּמְנַשֶּׁה</b> שבאזור השומרון והכרמל, <b>וְאֵת כָּל אֶרֶץ יְהוּדָה עַד הַיָּם הָאַחֲרוֹן</b>, המערבי, הים התיכון
(ג) <b>וְאֶת הַנֶּגֶב וְאֶת הַכִּכָּר</b> שהיא <b>בִּקְעַת יְרֵחוֹ עִיר הַתְּמָרִים, עַד צֹעַר,</b> שעל שפת ים המלח. מבטו של משה עובר מן הקצה המרוחק עד האזור הקרוב אליו יותר.
(ד) <b>וַיֹּאמֶר ה' אֵלָיו: זֹאת הָאָרֶץ אֲשֶׁר נִשְׁבַּעְתִּי לְאַבְרָהָם לְיִצְחָק וּלְיַעֲקֹב לֵאמֹר: לְזַרְעֲךָ אֶתְּנֶנָּה. הֶרְאִיתִיךָ</b> אותה <b>בְעֵינֶיךָ, וְשָׁמָּה לֹא תַעֲבֹר.</b> כך נגזר.
(ה) <b>וַיָּמָת שָׁם מֹשֶׁה עֶבֶד ה' בְּאֶרֶץ מוֹאָב עַל פִּי ה',</b> בצו ה'.
(ו) <b>וַיִּקְבֹּר אֹתוֹ</b> משה או ה' <b>בַגַּי</b>, בגיא <b>בְּאֶרֶץ מוֹאָב מוּל בֵּית פְּעוֹר,</b>   <b>וְ</b>אף שזהו תיאור מפורט למדי, והאזור הוגדר גם בראש העניין, <b>לֹא יָדַע אִישׁ אֶת קְבֻרָתוֹ</b> המדויקת <b>עַד הַיּוֹם הַזֶּה.</b>
(ז) <b>וּמֹשֶׁה בֶּן מֵאָה וְעֶשְׂרִים שָׁנָה בְּמֹתוֹ.</b> אולם הוא לא מת מפני החולשה והתשישות, שהרי    <b>לֹא כָהֲתָה עֵינוֹ.</b> ראייתו עמדה בצלילותה ולא הידרדרה, כפי שקורה לרוב אצל זקנים,    <b>וְלֹא נָס לֵחֹה.</b> שלא כמו אצל זקנים אחרים, שלֵיחוֹת גופם מתייבשות, והם נעשים מצומקים. משה נותר כשהיה כל ימיו, ולא נראו בו אותות זקנה מעין אלו.
(ח) <b>וַיִּבְכּוּ בְנֵי יִשְׂרָאֵל אֶת מֹשֶׁה בְּעַרְבֹת מוֹאָב שְׁלֹשִׁים יוֹם,</b> הזמן המקובל לאבל,   ולאחר זמן זה – <b>וַיִּתְּמוּ</b>, הסתיימו <b>יְמֵי בְכִי אֵבֶל מֹשֶׁה.</b>
(ט) <b>וִיהוֹשֻׁעַ בִּן נוּן מָלֵא</b>, נתמלא כעת, או: היה כבר מלא ב<b>רוּחַ חָכְמָה, כִּי סָמַךְ מֹשֶׁה אֶת יָדָיו עָלָיו. וַיִּשְׁמְעוּ אֵלָיו</b>, סרו אל משמעתו <b>בְּנֵי יִשְׂרָאֵל, וַיַּעֲשׂוּ כַּאֲשֶׁר צִוָּה ה' אֶת מֹשֶׁה,</b> בכך שקיבלו את יהושע כמנהיגם.
(י) <b>וְלֹא קָם נָבִיא עוֹד בְּיִשְׂרָאֵל כְּמֹשֶׁה, אֲשֶׁר</b>, שכן שאר הנביאים קיבלו את החזון בהסתר ובהיחבא, בסמלים ובצורות, ואילו משה –  <b>יְדָעוֹ ה' פָּנִים אֶל פָּנִים,</b> זכה להתגלות ישירה וגלויה. משה היה שונה מכל שאר מנהיגי ישראל ונביאיו גם מבחינות נוספות:
(יא) <b>לְכָל הָאֹתֹת וְהַמּוֹפְתִים אֲשֶׁר שְׁלָחוֹ ה' לַעֲשׂוֹת בְּאֶרֶץ מִצְרָיִם, לְפַרְעֹה וּלְכָל עֲבָדָיו וּלְכָל אַרְצוֹ.</b> מעולם לא חולל איש רצף כזה של נסים ונפלאות, כפי שעשה משה במצרים,
(יב) <b>וּלְכֹל הַיָּד הַחֲזָקָה</b> הן בזמני מלחמה והן בעתות שלום <b>וּלְכֹל הַמּוֹרָא הַגָּדוֹל,</b> יראת ה' על משה ויראת משה על כל ישראל. אלה היו כל התופעות <b>אֲשֶׁר עָשָׂה</b>, זימן והראה   <b>מֹשֶׁה לְעֵינֵי כָּל יִשְׂרָאֵל.</b>
