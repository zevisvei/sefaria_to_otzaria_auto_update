<h1>ביאור שטיינזלץ על בראשית</h1>
<h2>פרק א</h2>
(א) <b>בְּרֵאשִׁית בָּרָא אֱלֹהִים</b> קיומו של אלוקים מונח כבר בפסוק הפותח כנתון. אין הפסוק דן בשאלות מהיכן הוא ומה הוא. אלוקים הוא ההוויה המוחלטת שממנה מתחיל הכול.<br>    <b>אֵת הַשָּׁמַיִם וְאֵת הָאָרֶץ.</b> השמים והארץ מופיעים בתחילת הסיפור כהוויות מוגדרות וכמסגרת לכל מה שיסופר בפירוט בהמשך.
(ב) <b>וְהָאָרֶץ</b>, ובהמשך יתברר שגם השמים, אך הכתוב מתמקד בארץ המיושבת שלפנינו, על כל יצוריה וסדריה,<br>    <b>הָיְתָה תֹהוּ וָבֹהוּ</b>, תהייה וריקנות, מציאות מטושטשת, בלתי מוגדרת ובלתי מאורגנת בשום מבנה או סדר.<br>    <br>    <b>וְחֹשֶׁךְ</b>.<br>    בשלב כה ראשוני בהתהוות העולם שום ישות עדיין לא הוגדרה ולא נראתה. החושך אינו אלא היעדרו של האור שעתיד להתגלות.<br>    <br>    <b>עַל פְּנֵי תְהוֹם,</b> המים, או: הרִיק, המציאות הבלתי מוגדרת, <br>    <b>וְרוּחַ אֱלֹהִים מְרַחֶפֶת עַל פְּנֵי הַמָּיִם.</b> הם החומר המסוים הראשון שמוזכר בתורה, שהרי השמים והארץ הם הוויות כלליות בלבד. אין מסופר על בריאת החומר הבסיסי הזה של המציאות. כוחו או רצונו של אלוקים מצוי באופן כלשהו במציאות זו. אין הוא רק שרוי בתוך הדברים ובוודאי אינו זהה להם, אלא הוא סמוך להם ונבדל מהם.
(ג) <b>וַיֹּאמֶר אֱלֹהִים: יְהִי אוֹר,</b> קשה לדעת מה מובנה של האמירה האלוקית במלים הללו, ומה משמעותן. אין להבין מתיאור ראשוני וסתום זה אלא שאלוקים שידר 'מסר תקשורתי' שיהיה אור, <br>    <b>וַיְהִי אוֹר.</b> האור הוא הבריאה הראשונה היוצאת מגדר תוהו ובוהו. שלא כאור המוכר לנו, אין האור הזה נובע ממקור מסוים ואין הוא תלוי בדבר, ואולי אינו פיסי, אלא הוא הוויה לעצמה.
(ד) <b>וַיַּרְא אֱלֹהִים אֶת הָאוֹר כִּי טוֹב.</b> מיד לאחר שיצא האור מן הסתמיות, הופיע כלפיו שיפוט, הבחנה בין טוב לרע. <br>    <b>וַיַּבְדֵּל אֱלֹהִים בֵּין הָאוֹר וּבֵין הַחֹשֶׁךְ</b>. לאחר שנוצר האור והובחן כטוב, התחולל השלב הבא ביצירתו — שלב ההבדלה, המבליט את האור, והקובע אותו כישות מוגדרת ומתוחמת. פעולת ההבדלה וההבחנה תימשך בכל ימי עולם, והיא תשוב ותופיע גם בצורותיה האנושיות והחברתיות.
(ה) <b>וַיִּקְרָא אֱלֹהִים לָאוֹר יוֹם.</b> מראשיתם של המושגים אוֹר ויוֹם מתקיימת ביניהם זהות כלשהי, ואף על פי כן הם חלוקים בשמותיהם. המושג 'יום', מלבד משמעותו האחת החופפת לאור,<br>    מציין יחידת זמן. בשלב הראשוני, עם היווצרות האור נוצר גם הזמן.<br>    במציאות גולמית זו דבר עדיין לא הוגדר עד תום — אף לא המקום והזמן. מושגים אלו נולדים עם יציאתה של הרצייה האלוקית אל הפועל.<br>    <b>וְלַחֹשֶׁךְ קָרָא לָיְלָה.</b> גם החושך יוצא מהגדרתו הכללית, המתייחסת לחלל בלבד, ומקבל תבנית של זמן. מושגי היום והלילה שהופיעו עד עתה, מבטאים את מה שקרוי בלשון חכמים 'סדר זמנים',<br>    מושגי קְדימה ואיחור, שטרם חלו כאשר הארץ היתה עדיין תוהו ובוהו. עתה נוספים מושגים חדשים: <br>    <b>וַיְהִי עֶרֶב וַיְהִי בֹקֶר,</b> המהות היסודית של הזמן מכילה את הערב, הקשור באופן כלשהו לחושך וללילה, ואת הבוקר, הקשור לאור וליום. לאחר הערב והבוקר בא לסיומו <br>    <b>יוֹם.</b> מלה זו, שביטאה קודם לכן את שעות האור לבדן, ואף זוהתה עם האור, מקבלת כאן משמעות נוספת, יממה, כלומר יחידת זמן הכוללת הן את האור הן את החושך. <br>    <b>אֶחָד</b>, ולא 'יום ראשון', מפני שיום זה הוא מהות לעצמה. מקיומו לא נגזר ההכרח שיבוא אחריו יום שני. מה שיגיע אחריו ייברא אף הוא באופן ספונטני ובלתי צפוי. הוא איננו 'שני' במשמע של מה שנובע מן הראשון, אלא רק בכך שהוא מופיע אחרי שכבר היה אֶחָד. הבריאה הראשונית יחידאית ונבדלת, משום שהתגלות האור יוצרת ומגלה את המערך הבסיסי של החלל והזמן מעיקרו.
(ו) <b>וַיֹּאמֶר אֱלֹהִים: יְהִי רָקִיעַ בְּתוֹךְ הַמָּיִם.</b> אין זו חלוקה מקומית, גיאוגרפית, אלא הבדלה בין מהויות.<br>    <br>    <b>וִיהִי מַבְדִּיל בֵּין מַיִם לָמָיִם.</b> שבירת הוויית המים הקדמונים שאפפו הכול, הכרחית להמשך הבריאה. מֵי העולם הראשוניים שהקיפו הכול, מצטמצמים והופכים לשתי מהויות נפרדות, והרקיע הוא פס ההבדלה, הריקוע המפריד אותן זו מזו.
(ז) <b>וַיַּעַשׂ אֱלֹהִים אֶת הָרָקִיעַ,</b><br>    <b>וַיַּבְדֵּל בֵּין הַמַּיִם אֲשֶׁר מִתַּחַת לָרָקִיעַ וּבֵין הַמַּיִם אֲשֶׁר מֵעַל לָרָקִיעַ, וַיְהִי כֵן.</b> הבדלה זו מתחוללת בין המציאות החומרית לבין המציאות הרוחנית. מכאן ואילך יחדלו החומר והרוח להיות ישות אחת. הם יתקיימו זה בצד זה, או ישקיפו מרחוק, כביכול, זה על זה כשתי הוויות עצמאיות.
(ח) <b>וַיִּקְרָא אֱלֹהִים לָרָקִיעַ שָׁמָיִם.</b> היו שדרשו את המלה שָׁמָיִם 'שם מים',<br>    אך מסתבר יותר ששמים היא צורת הכפילות של המלה שָׁם — שם שם, כלומר מה שנמצא מֵעבר.<br>    גם בריאת היום השני נכנסת לקטגוריות מדידות, אולי לא בגדרי החלל, כמו ביום הראשון, אלא במימד הזמן. <br>    <b>וַיְהִי עֶרֶב וַיְהִי בֹקֶר, יוֹם שֵׁנִי.</b> ביום זה הגיעה הבריאה לסדר אחר, שאמנם אינו דומה עדיין לעולם המוכר לנו, אך הוא מכיל בנוסף לאור, גם הפרדה היררכית.
(ט) <b>וַיֹּאמֶר אֱלֹהִים: יִקָּווּ הַמַּיִם מִתַּחַת הַשָּׁמַיִם</b>. כאן כבר מדובר במים החומריים שמתחת לרקיע, הדומים למים שלנו. המים נקראים להתארגן ולהתנקז <br>    <b>אֶל מָקוֹם אֶחָד, וְתֵרָאֶה הַיַּבָּשָׁה,</b> כאשר המים יתרכזו במקום אחד, ייחשף המקום היבש. <br>    <b>וַיְהִי כֵן.</b>
(י) <b>וַיִּקְרָא אֱלֹהִים לַיַּבָּשָׁה אֶרֶץ,</b> מלשון הכתובים אין להוכיח שהיבשה היתה קיימת כיחידה לעצמה, צבורה בתוך המים. נראה יותר כי כשם שהאור הגיח מתוך החושך, כך היבשה היתה בלועה תחילה, כביכול, בתוך המים. רק ביום השלישי היא התייבשה, התגבשה והפכה לישות עצמאית שתכונֶּה מכאן ואילך אֶרֶץ. <br>    <b>וּלְמִקְוֵה הַמַּיִם קָרָא יַמִּים.</b> גם המקום שבו נקוו המים — ולא רק הימים אלא גם מקווי המים הנפרדים, כאגמים הגדולים והקטנים — הפך לישות עצמאית, שתכונֶּה מעתה יָם.<br>    מכאן ולהבא הארץ והים יהיו שתי ההוויות הגדולות ביותר במציאות. <br>    <b>וַיַּרְא אֱלֹהִים כִּי טוֹב.</b> לעומת הבריאה החידתית של היום הראשון, ולעומת ההפרדה הבעייתית שהתחוללה ביום השני, יצירת היום השלישי היא כבר ראשית תבנית העולם. הן ליבשה הן למים מקום לעצמם, תכונות משל עצמם ותכונות שיאפשרו את גידול היצורים המיוחדים להם. קיומם העצמאי מתאפשר, דווקא משום שהם נבדלים זה מזה. את הצירוף הזה וגם את ההבחנה הזאת רואה אלוקים כיצירה טובה וראויה.
(יא) <b>וַיֹּאמֶר אֱלֹהִים: תַּדְשֵׁא הָאָרֶץ דֶּשֶׁא</b>,<br>    הארץ מצטווה להוציא סוגים שונים של צמחים. אם עד עכשיו עסקה התורה במטפיסיקה ובפיסיקה, הרי שבמאמר הבריאה השני של היום השלישי נבראת הביולוגיה. לא עצם עובדת הגדילה וההתפשטות היא המתחדשת כאן, שהרי תהליכים כאלה מתקיימים גם בשלולית מים או בתלולית עפר. ייחודה של צמיחת הדשא נעוץ בכך שבדשא אצורה מהות חדשה, אשר נקראה בעבר 'הנפש הצומחת'. הדשא הוא הבסיס לכל צורות החיים הגבוהות יותר שייבראו בהמשך, לא רק משום שצורות אלה תלויות בצומח, אלא משום שהן וריאנטים מפותחים של הצומח, שהרי כל דבר חי מוכרח להיות גם צומח. תיאור בריאת הביולוגיה אינו כולל רק את הצמיחה, אלא גם את ההתרבות: <br>    <b>עֵשֶׂב מַזְרִיעַ זֶרַע, עֵץ פְּרִי עֹשֶׂה פְּרִי לְמִינוֹ אֲשֶׁר זַרְעוֹ בוֹ,</b> הגדרת המערכת הביולוגית באמצעות התהליך הגורם לתא או לקבוצת תאים להתחיל לגדול, ויותר מזה — להתרבות, איננה רעיון חדש. אמנם תופעה זו נוגדת את כל השיקולים הפיסיקליים של העולם, משום שהיא פועלת נגד האנטרופיה, אך זוהי הגדרת החיים: צמיחה, גידול ופריון. <br>    <b>וַיְהִי כֵן.</b>
(יב) <b>וַתּוֹצֵא הָאָרֶץ דֶּשֶׁא, עֵשֶׂב מַזְרִיעַ זֶרַע לְמִינֵהוּ, וְעֵץ עֹשֶׂה פְּרִי אֲשֶׁר זַרְעוֹ בוֹ לְמִינֵהוּ.</b> לא מוצגת כאן קלסיפיקציה של המינים השונים, ואף קביעת אמות המידה למיון אינה מעניינו של הכתוב. הפסוק מציין כי כל אחד מהברואים הללו מוגדר כמין לעצמו; אין מדובר בשריצה בלתי מוגדרת של הוויות צומחות. <br>    <b>וַיַּרְא אֱלֹהִים כִּי טוֹב.</b> היום השלישי אינו רק יום היחשפות היבשה; הוא יומם של החיים. סימן לחשיבותו של יום ראשית החיים ניתן לראות באזכור הכפול של הביטוי כִּי טוֹב. לפני היום השלישי היו עצמים בלבד; מכאן מתחילים חיים, גם אם מדובר עדיין בחיים שאינם תבוניים. הצמחים אינם מכילים את כל תכונות החיים, אך טמונים בהם יסוד החיים ומקורם, בהיותם שומרים על קיומם, גדלים ומתרבים.
(יג) <b>וַיְהִי עֶרֶב וַיְהִי בֹקֶר יוֹם שְׁלִישִׁי.</b>
(יד) <b>וַיֹּאמֶר אֱלֹהִים: יְהִי מְאֹרֹת בִּרְקִיעַ הַשָּׁמַיִם</b>.<br>    כאן מתגבשים עצמים והופכים למאורות, כלומר להוויות היוצרות אור ומפיצות אותו, שאינן זהות לאור עצמו. ביום הראשון נברא האור המופשט, ואילו ביום הרביעי נבראו המאורות, שהם חלק ממבנה היקום המסודר. <br>    <b>לְהַבְדִּיל בֵּין הַיּוֹם וּבֵין הַלָּיְלָה.</b> חשיבות ההבדלה בין שני חלקי היממה אינה נעוצה רק בכך שביום השמש מאירה, ובלילה היא נעלמת, אלא גם בעצם בניית קצב הזמן. תפקיד המאורות הוא בראש ובראשונה לקצוב את הזמן ולחלקו לפרקים. וביתר פירוט — <br>    <b>וְהָיוּ לְאֹתֹת</b>, תופעות המתרחשות בשמים ובארץ<br>    <b>וּלְמוֹעֲדִים</b>, המאורות משמשים לקביעת התאריכים, או: לקביעת תקופות השנה ועונותיה<br>    <b>וּלְיָמִים</b>, יחידות הזמן הקטנות<br>    <b>וְשָׁנִים</b>, יחידות הזמן הגדולות.
(טו) <b>וְהָיוּ</b> כל אלה <br>    <b>לִמְאוֹרֹת בִּרְקִיעַ הַשָּׁמַיִם לְהָאִיר עַל הָאָרֶץ,</b><br>    <b>וַיְהִי כֵן.</b>
(טז) <b>וַיַּעַשׂ אֱלֹהִים אֶת שְׁנֵי הַמְּאֹרֹת הַגְּדֹלִים,</b> כפי שהם ניכרים לעינינו, <br>    <b>אֶת הַמָּאוֹר הַגָּדֹל לְמֶמְשֶׁלֶת הַיּוֹם</b>,<br>    השמש, <br>    <b>וְאֶת הַמָּאוֹר הַקָּטֹן לְמֶמְשֶׁלֶת הַלַּיְלָה</b>, הירח, <br>    <b>וְאֵת הַכּוֹכָבִים</b>.
(יז) <b>וַיִּתֵּן אֹתָם אֱלֹהִים בִּרְקִיעַ הַשָּׁמָיִם לְהָאִיר עַל הָאָרֶץ,</b>
(יח) <b>וְלִמְשֹׁל בַּיּוֹם וּבַלַּיְלָה,</b> השמש והירח נראים לעין כשליטי היום והלילה, שהרי אי אפשר שלא להבחין בשמש, או לחלופין — בהיעדרה, וכן בהופעתו ובהיעלמותו של הירח. <br>    <b>וּלֲהַבְדִּיל בֵּין הָאוֹר וּבֵין הַחֹשֶׁךְ.</b> גם קודם לכן סופר על קיומם של יום ולילה, ערב ובוקר, הקשורים לאור וחושך; אלא שעד כה טרם הוגדרו לחלוטין. <br>    <b>וַיַּרְא אֱלֹהִים כִּי טוֹב.</b>
(יט) <b>וַיְהִי עֶרֶב וַיְהִי בֹקֶר יוֹם רְבִיעִי.</b>
(כ) <b>וַיֹּאמֶר אֱלֹהִים: יִשְׁרְצוּ הַמַּיִם שֶׁרֶץ נֶפֶשׁ חַיָּה,</b> יצור שיש בו חיים, שאינו צומח וגדל באופן עיוור, כצומח, אלא יש בו גם רצון ותנועה.<br>    <br>    <b>וְעוֹף יְעוֹפֵף עַל הָאָרֶץ, עַל פְּנֵי רְקִיעַ הַשָּׁמָיִם.</b>
(כא) <b>וַיִּבְרָא אֱלֹהִים אֶת הַתַּנִּינִם הַגְּדֹלִים</b>. במקומות אחדים בתנ"ך מזוהה התנין עם הלוויתן או קרוב אליו, אך בוודאי יצורים אלה אינם זהים לבעלי החיים המכונים בפינו 'תנין' או 'לוויתן'.<br>    אלו הם יצורי מסתורין ימיים, שנוצרו בתוך המים, וזיקתם לעולמנו אנו אינה ברורה.<br>    <br>    <b>וְאֵת כָּל נֶפֶשׁ הַחַיָּה הָרֹמֶשֶׂת</b>, היצורים הקטנים, <br>    <b>אֲשֶׁר שָׁרְצוּ הַמַּיִם לְמִינֵהֶם</b>.<br>    מגוון היצורים הנחשבים כנֶפֶשׁ חַיָּה, משתרע מהדגיגים הקטנים הממלאים את הנהרות, האגמים והנחלים, ועד לכרישים העצומים, והוא כולל אף את היצורים המצויים על גבול המופשט, שייתכן שיש בהם אפילו דעה כלשהי — התנינים הגדולים. <br>    <b>וְאֵת כָּל עוֹף כָּנָף לְמִינֵהוּ,</b> על כל אלפי או עשרות אלפי המינים שבו, <br>    <b>וַיַּרְא אֱלֹהִים כִּי טוֹב.</b>
(כב) <b>וַיְבָרֶךְ אֹתָם אֱלֹהִים לֵאמֹר</b>, כך<br>    <b>: פְּרוּ וּרְבוּ וּמִלְאוּ אֶת הַמַּיִם בַּיַּמִּים, וְהָעוֹף יִרֶב בָּאָרֶץ.</b> רבייתם של הצמחים אוטומטית, והם אינם צריכים לעשות מעשה כדי לפרות ולרבות. לעומת זאת, רבייתם של כל היצורים החיים — בין שהם דו-חיים ובין שהם דגים או עופות — כוללת גם תהליכי חיזור לשם מציאת בן הזוג. על כן הם זקוקים לברכה מיוחדת, שתיטע בהם את הדחף הפעיל לפרות ולרבות.
(כג) <b>וַיְהִי עֶרֶב וַיְהִי בֹקֶר, יוֹם חֲמִישִׁי.</b>
(כד) <b>וַיֹּאמֶר אֱלֹהִים:</b><br>    <b>תּוֹצֵא הָאָרֶץ נֶפֶשׁ חַיָּה לְמִינָהּ, בְּהֵמָה</b>, הכוללת סוגים רבים של בעלי חיים, ולא רק בהמות בית,<br>    <br>    <b>וָרֶמֶשׂ</b>, הכולל יצורים קטנים למיניהם. הגדרת הרמש אינה זואולוגית, אלא היא תלויה בהסתכלותנו: הרמשים הם היצורים הקטנים המתרוצצים ורוחשים על הארץ, כגון עכברים ונחשים. <br>    <b>וְחַיְתוֹ אֶרֶץ לְמִינָהּ,</b> כל מיני החיות שאינן בכלל בהמות. ייתכן שחַיְתוֹ אֶרֶץ היא החיה הטורפת, או זו הניזונה מן החי, ואילו הבהמה היא בעל חיים צמחוני.<br>    <br>    <b>וַיְהִי כֵן.</b>
(כה) <b>וַיַּעַשׂ אֱלֹהִים אֶת חַיַּת הָאָרֶץ לְמִינָהּ וְאֶת הַבְּהֵמָה לְמִינָהּ וְאֵת כָּל רֶמֶשׂ הָאֲדָמָה לְמִינֵהוּ, וַיַּרְא אֱלֹהִים כִּי טוֹב.</b>
(כו) <b>וַיֹּאמֶר אֱלֹהִים: נַעֲשֶׂה אָדָם בְּצַלְמֵנוּ כִּדְמוּתֵנוּ.</b> למרות שמבחינה פיסיולוגית האדם דומה למדי לבעלי חיים אחרים, הוא הוויה לעצמה. בשונה משאר הנבראים, האדם נעשה בדמותו של הקדוש ברוך הוא, לא מבחינת פרצופו, אלא מבחינת מהותו. דמיון זה איננו מתבטא רק ברמת האינטליגנציה הגבוהה שלו, אלא בעיקר בבחירה החופשית. תכונה זו ייחודית לאדם ולאלוקים. שאר יצורי העולם נעים במעגלותיהם, כפופים לרשת ארוכה של סיבה ומסובב, ואילו היצור האנושי משוחרר מכפיפות זו. <br>    <b>וְיִרְדּוּ</b>,<br>    ימשלו <br>    <b>בִדְגַת הַיָּם וּבְעוֹף הַשָּׁמַיִם וּבַבְּהֵמָה וּבְכָל הָאָרֶץ</b>, במחצבים הדוממים<br>    <br>    <b>וּבְכָל הָרֶמֶשׂ הָרֹמֵשׂ עַל הָאָרֶץ.</b>
(כז) <b>וַיִּבְרָא אֱלֹהִים אֶת הָאָדָם בְּצַלְמוֹ,</b> העניק לו את החופש ואת יכולת הפעולה הרחבה והשינוי, <br>    <b>בְּצֶלֶם אֱלֹהִים בָּרָא אֹתוֹ.</b> וכאן הערה שתפורט בהמשך: <br>    <b>זָכָר וּנְקֵבָה בָּרָא אֹתָם.</b> לכאורה, יכול היה להיות בעולם אדם יחיד, כשם שהקדוש ברוך הוא יחיד.<br>    יש חידוש בכך שהאדם הוא חלק מהפאונה — ממערכת החי. ההדגשה שנבראו זכר ונקבה מעידה על כך שאין מדובר באדם כפרט, אלא במין כולו, שכאן ראשיתו. מצד שני, ראוי לשים לב שאף על פי שגם שאר בעלי החיים נבראו זכר ונקבה, רק בבריאת האדם מצוינת עובדה זו במפורש, כדי להדגיש כי אין מדובר ביצורים שההבדלים ביניהם ביולוגיים בלבד אלא בהוויות שונות.
(כח) <b>וַיְבָרֶךְ אֹתָם אֱלֹהִים, וַיֹּאמֶר</b> גם<br>    <b>לָהֶם אֱלֹהִים: פְּרוּ וּרְבוּ</b>.<br>    כיוון שעבור האדם הרבייה איננה פעולה אוטומטית, כמו אצל הצמחים, זוהי ההוראה הראשונה, הפונה אל בחירתו החופשית. ההוראה השנייה היא: <br>    <b>וּמִלְאוּ אֶת הָאָרֶץ,</b> אל לכם להסתפק בפרייה ורבייה בלבד. בניגוד לקרפדה, החיה במקומה, האדם מצֻווה ליישב את הארץ. <br>    <b>וְכִבְשֻׁהָ</b>. כמובן, אין הדבר שולל את ישיבתם של יצורים אחרים בארץ, אך על המין האנושי מוטלת חובה מיוחדת לאכלס את כל העולם ולכובשו מיד השממה או החיות. ולבסוף —<br>    <b>וּרְדוּ</b>, שלטו<br>    <b>בִּדְגַת הַיָּם וּבְעוֹף הַשָּׁמַיִם וּבְכָל חַיָּה הָרֹמֶשֶׂת עַל הָאָרֶץ.</b>
(כט) <b>וַיֹּאמֶר אֱלֹהִים: הִנֵּה נָתַתִּי לָכֶם</b>,<br>    לפי שעה, לפחות, <br>    <b>אֶת כָּל עֵשֶׂב זֹרֵעַ זֶרַע אֲשֶׁר עַל פְּנֵי כָל הָאָרֶץ, וְאֶת כָּל הָעֵץ אֲשֶׁר בּוֹ פְרִי עֵץ זֹרֵעַ זָרַע, לָכֶם יִהְיֶה לְאָכְלָה.</b> מותר לכם להיזון מכל סוגי הצמחים — מן העשב, מן הירקות ומן הפֵּרות — ככל שיערב לכם.
(ל) <b>וּלְכָל חַיַּת הָאָרֶץ</b> ניתן הצומח לסוגיו השונים, <br>    <b>וּלְכָל עוֹף הַשָּׁמַיִם וּלְכֹל רוֹמֵשׂ עַל הָאָרֶץ אֲשֶׁר בּוֹ נֶפֶשׁ חַיָּה, אֶת כָּל יֶרֶק עֵשֶׂב לְאָכְלָה, וַיְהִי כֵן.</b> ייתכן שבתחילת בריאתם היו כל יצורי העולם צמחונים.<br>    האדם ובעלי החיים רשאים להתפרנס מן העשב, מפני שהווייתם, הכוללת נפש, גבוהה מן הצומח.
(לא) <b>וַיַּרְא אֱלֹהִים אֶת כָּל אֲשֶׁר עָשָׂה,</b> המכלול — מן האור ועד האדם — <br>    <b>וְהִנֵּה טוֹב מְאֹד. וַיְהִי עֶרֶב וַיְהִי בֹקֶר, יוֹם הַשִּׁשִּׁי.</b>
<h2>פרק ב</h2>
(א) <b>וַיְכֻלּוּ</b>, נגמרו, תמה מלאכתם והסתיים שכלולם של<br>    <b>הַשָּׁמַיִם וְהָאָרֶץ וְכָל צְבָאָם</b>, שפע היצורים שבהם, על כוחותיהם ותפקידיהם.
(ב) <b>וַיְכַל</b>, סיים<br>    <b>אֱלֹהִים בַּיּוֹם הַשְּׁבִיעִי מְלַאכְתּוֹ אֲשֶׁר עָשָׂה</b> בששת הימים. <br>    <b>וַיִּשְׁבֹּת בַּיּוֹם הַשְּׁבִיעִי מִכָּל מְלַאכְתּוֹ אֲשֶׁר עָשָׂה.</b> תם התהליך שבו נוצרו בכל יום ויום ברואים חדשים, שלא היה דומה להם קודם. מכאן ואילך ממשיכים להתקיים ולנוע אותם ברואים בסדר שנקבע להם. בשל מהותו העצמית הייחודית של יום השבת —
(ג) <b>וַיְבָרֶךְ אֱלֹהִים אֶת יוֹם הַשְּׁבִיעִי וַיְקַדֵּשׁ אֹתוֹ,</b> נתן בו קדושה יתרה, <br>    <b>כִּי בוֹ שָׁבַת מִכָּל מְלַאכְתּוֹ אֲשֶׁר בָּרָא אֱלֹהִים לַעֲשׂוֹת.</b>
(ד) <b>אֵלֶּה תוֹלְדוֹת הַשָּׁמַיִם וְהָאָרֶץ בְּהִבָּרְאָם, בְּיוֹם עֲשׂוֹת ה' אֱלֹהִים אֶרֶץ וְשָׁמָיִם.</b>
(ה) בשלב זה העולם עדיין איננו שלם — <br>    <b>וְכֹל שִׂיחַ הַשָּׂדֶה טֶרֶם יִהְיֶה בָאָרֶץ וְכָל עֵשֶׂב הַשָּׂדֶה טֶרֶם יִצְמָח, כִּי לֹא הִמְטִיר ה' אֱלֹהִים עַל הָאָרֶץ.</b> הגשם הוא חלק מסדר העולם וממערכת הים והיבשה, אך יש בו גם משום בריאה חדשה שעדיין לא הוזכרה בעניין הקודם, עם יצירת הימים, היבשה והצמחים. מכיוון שהוא לא הגיע, הצמחים עדיין לא צמחו בשלמות.<br>    <br>    <b>וְאָדָם אַיִן לַעֲבֹד אֶת הָאֲדָמָה.</b> בני אדם עובדים את האדמה גם כשאין גשם, באמצעות הטיית המים ממקום למקום, אבל כאן אין עדיין אדם, ולכן האדמה אינה מעובדת.
(ו) <b>וְאֵד יַעֲלֶה מִן הָאָרֶץ, וְהִשְׁקָה אֶת כָּל פְּנֵי הָאֲדָמָה.</b> תמצית הגשם כבר קיימת, אבל עדיין לא קיים מחזור גשמים שלם. כאן מדובר בטרום-גשם, במה שקדם לסדר הגשמים הקבוע, אך גם במערכת המוכרת לנו. ראשיתו של הגשם היא באד העולה מן הארץ, שלאחר מכן הוא מתעבה ומשקה את פני האדמה.
(ז) <b>וַיִּיצֶר ה' אֱלֹהִים אֶת הָאָדָם עָפָר מִן הָאֲדָמָה.</b> בניגוד לבעלי החיים האחרים, שנוצרו בבת אחת, את האדם יצר הקדוש ברוך הוא בשלבים: בשלב הראשון הוא היה גוש עפר, ובלשון חכמים — 'גולם',<br>    המציאות החומרית כשלעצמה. אחר כך — <br>    <b>וַיִּפַּח בְּאַפָּיו נִשְׁמַת חַיִּים,</b> ואז הפך יצור דומם זה לאדם. <br>    <b>וַיְהִי הָאָדָם לְנֶפֶשׁ חַיָּה.</b> נפש האדם חיה לא רק במובן זה שאין היא מתה, אלא שיש בה חיות וחיוניות מיוחדת — נפש מדברת.<br>    נשמת החיים שבאדם אינה הוויה מופשטת או קדושה החבויה בתוכו בלבד; היא גם מקרינה מתוכו החוצה.
(ח) <b>וַיִּטַּע ה' אֱלֹהִים</b><br>    <b>גַּן בְּעֵדֶן</b>. עדן הוא שם מקום.<br>    אולם משמעותו הפנימית של שם זה היא עונג. אל סתימותו של שם המקום הזה מצטרפת גם העובדה שהוא <br>    <b>מִקֶּדֶם</b>, בצד מזרח — בלא שהכתוב מפרש מזרחית לְמה, לתוספת מסתורין. מקום זה אינו חלק מהעולם המוכר, אלא הוא כעין מרכיב זר למציאות. <br>    <b>וַיָּשֶׂם שָׁם אֶת הָאָדָם אֲשֶׁר יָצָר.</b>
(ט) <b>וַיַּצְמַח ה' אֱלֹהִים מִן הָאֲדָמָה</b> שבגן עדן <br>    <b>כָּל עֵץ נֶחְמָד לְמַרְאֶה וְטוֹב לְמַאֲכָל. וְעֵץ הַחַיִּים</b>, שיסופר עליו בהמשך, <br>    <b>בְּתוֹךְ</b>,<br>    במרכז<br>    <br>    <b>הַגָּן,</b><br>    <b>וְעֵץ הַדַּעַת טוֹב וָרָע.</b>
(י) <b>וְנָהָר יֹצֵא מֵעֵדֶן, לְהַשְׁקוֹת אֶת הַגָּן,</b><br>    <b>וּמִשָּׁם יִפָּרֵד</b> הנהר <br>    <b>וְהָיָה לְאַרְבָּעָה רָאשִׁים.</b> נוצרו ממנו ארבעה נהרות גדולים:
(יא) <b>שֵׁם הָאֶחָד</b><br>    <b>פִּישׁוֹן, הוּא הַסֹּבֵב אֵת כָּל אֶרֶץ הַחֲוִילָה אֲשֶׁר שָׁם הַזָּהָב.</b> מקובל לזהות את הפישון עם הנילוס.
(יב) <b>וּזֲהַב הָאָרֶץ הַהִיא טוֹב.</b> איכותו של הזהב המצוי במרבצים אלו גבוהה.<br>    <b>שָׁם</b> גם<br>    <b>הַבְּדֹלַח וְאֶבֶן הַשֹּׁהַם.</b>
(יג) <b>וְשֵׁם הַנָּהָר הַשֵּׁנִי גִּיחוֹן,</b><br>    <b>הוּא הַסּוֹבֵב אֵת כָּל אֶרֶץ כּוּשׁ.</b> ייתכן שהיא אתיופיה של ימינו. והיו שזיהו את ארץ כוש עם המחוז ההררי ההודי המכונה כעת 'הינדו-כוש'.
(יד) <b>וְשֵׁם הַנָּהָר הַשְּׁלִישִׁי חִדֶּקֶל, הוּא הַהֹלֵךְ קִדְמַת אַשּׁוּר,</b> ממזרח לאשור. החידקל הוא נהר עצום מימדים במסופוטמיה ומוכר בשם זה גם בימינו, <br>    <b>וְהַנָּהָר הָרְבִיעִי הוּא פְרָת.</b> על מיקומו של נהר פרת אין צורך לציין דבר, משום שכמעט בכל המקרא, כשנזכר 'הנהר' סתם — מדובר בנהר פרת.<br>    נהר זה הוא הגבול שבין ארצות המזרח הקרוב לארצות הסובבות אותן.
(טו) <b>וַיִּקַּח ה' אֱלֹהִים אֶת הָאָדָם, וַיַּנִּחֵהוּ בְגַן עֵדֶן לְעָבְדָהּ וּלְשָׁמְרָה.</b> בניגוד לשאר צמחי הגן והיצורים שפוזרו בגן עדן, האדם הונח בו לשם תכלית מסוימת — לעבוד את האדמה ולשמרה. כשם שבעניין הקודם הוטל על האדם לשלוט בעולם כולו, כך מוטלת עליו כאן האחריות כלפי פיסה מסוימת של עולם-לא-עולם. העולם עדיין אינו פועל כסדרו. ייתכן שבגן עדן לעולם אין גשם, את כל חיותו הוא שואב מנהרותיו, והוא תלוי בטיפולו של האדם בו. מכאן חשיבותה הרבה של עבודת האדם לדאוג לצמיחת עצי הגן ולשמירתם מכל נזק.
(טז) <b>וַיְצַו ה' אֱלֹהִים עַל הָאָדָם לֵאמֹר: מִכֹּל עֵץ הַגָּן אָכֹל תֹּאכֵל.</b> כל עצי הגן מותרים לך; מהם תיזון.
(יז) <b>וּמֵעֵץ הַדַּעַת טוֹב וָרָע לֹא תֹאכַל מִמֶּנּוּ</b>, <br>    <b>כִּי בְּיוֹם אֲכָלְךָ מִמֶּנּוּ מוֹת תָּמוּת.</b> אם תאכל מן העץ הזה — הרי אתה מת.
(יח) <b>וַיֹּאמֶר ה' אֱלֹהִים: לֹא טוֹב הֱיוֹת הָאָדָם לְבַדּוֹ.</b> כל בעלי החיים נבראו זכר ונקבה, והם עשויים לפרות ולרבות. רק האדם נברא יחידי, ללא בן זוג.<br>    שמא האדם לא נברא מראש לפרות ולרבות?! שמא ברא ה' בתוך העולם את בן דמותו — בעל הדעת והבחירה החופשית — כמציאות מקבילה לו — הקדוש ברוך הוא מצוי למעלה, כבורא, והאדם מצוי למטה, בתור העובד והשומר, ודי בשניהם?! כנגד אפשרות זו נאמר כאן כי מציאותו של האדם כיצור יחידי אינה טובה, בין אם עבורו ובין אם עבור העולם.<br>    לפיכך <br>    <b>אֶעֱשֶׂה לּוֹ עֵזֶר</b>,<br>    השלָמה<br>    <b>כְּנֶגְדּוֹ.</b> האדם זקוק לשותפות עם זולתו, ובשותפות זו ראשיתה של האנושות.
(יט) בתוך כך — <br>    <b>וַיִּצֶר ה' אֱלֹהִים מִן הָאֲדָמָה כָּל חַיַּת הַשָּׂדֶה וְאֵת כָּל עוֹף הַשָּׁמַיִם, וַיָּבֵא אֶל הָאָדָם לִרְאוֹת מַה יִּקְרָא לוֹ.</b> הקדוש ברוך הוא הראה לאדם, אדון הבריאה של מטה, את כל יצורי העולם, כדי שיקרא להם שמות. <br>    <b>וְכֹל אֲשֶׁר יִקְרָא לוֹ הָאָדָם נֶפֶשׁ חַיָּה — הוּא שְׁמוֹ.</b> האדם נתן שמות לכל היצורים.
(כ) <b>וַיִּקְרָא הָאָדָם שֵׁמוֹת לְכָל הַבְּהֵמָה וּלְעוֹף הַשָּׁמַיִם וּלְכֹל חַיַּת הַשָּׂדֶה.</b> וכיוון שכל בעלי החיים שעברו לפני אדם כונו בשמות, התברר — <br>    <b>וּלְאָדָם לֹא מָצָא עֵזֶר כְּנֶגְדּוֹ.</b> אין אדם נוסף. הבריאה הראשונה, הטרום-סמלית, רואה כל פרט בפני עצמו — עץ מסוים, חיה מסוימת. יכולת ההסמלה וההמשגה הלשונית כרוכה בהיווצרותן של קטגוריות. קודם היות הקטגוריות ייתכן שהאדם לא ידע כלל שהוא יחידי, מפני שבעולם נטול קטגוריות כל פרט הוא יחידי ואינו נערך עם זולתו. כאשר החל האדם לחשוב בקטגוריות של זני צמחים, מיני חיות ומשפחות בעלי חיים ושל זכר ונקבה בבעלי החיים, הוא הגיע לתודעת בדידותו, שכן נוכח לדעת כי דבר מכל הפרטים שסקר אינו מתאים לו.
(כא) <b>וַיַּפֵּל ה' אֱלֹהִים תַּרְדֵּמָה עַל הָאָדָם, וַיִּישָׁן. וַיִּקַּח אַחַת מִצַּלְעֹתָיו,</b> אחד מצדדיו.<br>    <br>    <b>וַיִּסְגֹּר</b>ב<br>    <b>בָּשָׂר תַּחְתֶּנָּה,</b> את מקום הצלע.
(כב) <b>וַיִּבֶן ה' אֱלֹהִים אֶת הַצֵּלָע אֲשֶׁר לָקַח מִן הָאָדָם, לְאִשָּׁה,</b> הצורה שבנה היתה שונה מצורת הזכר, <br>    <b>וַיְבִאֶהָ אֶל הָאָדָם</b>, לאחר שהתעורר.
(כג) רק עתה — <br>    <b>וַיֹּאמֶר הָאָדָם: זֹאת הַפַּעַם</b>, ההוויה המסוימת הזאת, היא<br>    <b>עֶצֶם מֵעֲצָמַי וּבָשָׂר מִבְּשָׂרִי.</b> מצד אחד, הוא ידע שהיא חלק מתבניתו הראשונית, ומצד שני, ידע כי היא זרה לו. מה שהיה קודם הוויה אחת, התפצל עתה לשתי הוויות שונות המסוגלות להתייחס זו לזו. <br>    <b>לְזֹאת יִקָּרֵא אִשָּׁה, כִּי מֵאִישׁ לֻקֳחָה זֹּאת.</b> שתי הצורות הדומות דקדוקית זו לזו — אִשָּׁה ואִישׁ — מעידות על הדמיון בין שני היצורים המסומנים על ידיהן.
(כד) <b>עַל כֵּן יַעֲזָב אִישׁ אֶת אָבִיו וְאֶת אִמּוֹ, וְדָבַק בְּאִשְׁתּוֹ וְהָיוּ לְבָשָׂר אֶחָד.</b> הקשר ההדוק והראשוני ביותר בין אנשים הגדלים בתוך משפחה הוא הקשר עם הוריהם. אף על פי כן, הקשר שבין איש ואשה חזק ממנו, ואף גובר על הקשר שבין אדם לבין משפחת המוצא שלו. הקשר עם ההורים בוודאי נשאר, אך כוחו נחלש.
(כה) <b>וַיִּהְיוּ שְׁנֵיהֶם עֲרוּמִּים הָאָדָם וְאִשְׁתּוֹ וְלֹא יִתְבּשָׁשׁוּ.</b> כשאר בעלי החיים, אף האדם ואשתו לא היו זקוקים לכיסוי והסתרה בגן עדן. כחלק מעולם הטבע כולו, אף האנושות הראשונית היתה חשופה וגלויה, כפי שנבראה.
<h2>פרק ג</h2>
(א) <b>וְהַנָּחָשׁ הָיָה עָרוּם</b>,<br>    חכם מאוד, בעל חכמה פעילה,<br>    <br>    <b>מִכֹּל חַיַּת</b><br>    <b>הַשָּׂדֶה אֲשֶׁר עָשָׂה ה' אֱלֹהִים. וַיֹּאמֶר אֶל הָאִשָּׁה</b>, ייתכן שהנחש בחר לפנות דווקא אל האשה, משום שה' לא דיבר אליה במישרין. הציווי ניתן לאדם, ולמרות שכנראה היא היתה אז חלק ממנו, מסתבר שהצד הזכרי שבו לבדו הוא ששמע את הציווי באופן ישיר. קל יותר להסית ולהטות את מי ששמע את האיסור דרך מתווך. טעם עמוק יותר קשור לכך שהנחש המפתה מנסה לעורר בה סקרנות. ייתכן שתכונה זו מאפיינת יותר את האשה. אולי היא קלה יותר להתפתות בגלל שרצונה להתנסות ולהבין כיצד מתרחשים הדברים בעולם; ואולי הפנייה אל האשה קשורה דווקא לכך שפיתוי זה איננו אינטלקטואלי בלבד, אלא יש בו צדדים רגשיים וחווייתיים, כפי שמשתמע בהמשך המקראות, וצדדים אלו היו מפותחים יותר באשה מבאדם. וכך פותח הנחש בפנייתו המתוחכמת<br>    <b>: אַף כִּי אָמַר אֱלֹהִים: "לֹא תֹאכְלוּ מִכֹּל עֵץ הַגָּן".</b> בערמתו רקם הנחש מזימה מורכבת. הוא ידע שדבריו לאשה: "האמנם אלוקים אסר עליכם לאכול מכל פֵּרות הגן", אינם נכונים, אך הם דורשים תגובה כלשהי, ותגובה זו היא שתאפשר את המשך השיחה אתו.
(ב) <b>וַתֹּאמֶר הָאִשָּׁה אֶל הַנָּחָשׁ: מִפְּרִי עֵץ הַגָּן נֹאכֵל,</b> אלוקים לא אסר עלינו את אכילת פֵּרות עצי הגן, אך
(ג) <b>וּמִפְּרִי הָעֵץ אֲשֶׁר בְּתוֹךְ</b>, במרכז<br>    <b>הַגָּן, אָמַר אֱלֹהִים "לֹא תֹאכְלוּ מִמֶּנּוּ וְלֹא תִגְּעוּ בּוֹ פֶּן תְּמֻתוּן".</b> זהו עץ מסוכן. ממנו אסור לנו לאכול, ובו אסור לנו לנגוע, כי שרוי בו מוות.
(ד) <b>וַיֹּאמֶר הַנָּחָשׁ אֶל הָאִשָּׁה: לֹא מוֹת תְּמֻתוּן.</b> אינכם צריכים לחשוש למות. עץ הדעת טוב ורע אינו ממית. כאמור, האדם היה אחרון הברואים, ועל כן ניסיון חייהם של היצורים כולם היה עשיר משלו. כך יכול היה הנחש להתבטא בביטחון ולפנות אל האשה כבר-סמכא. הנחש חשף, כביכול, את מניעי האיסור האלוקי:
(ה) <b>כִּי יֹדֵעַ אֱלֹהִים כִּי בְּיוֹם אֲכָלְכֶם מִמֶּנּוּ וְנִפְקְחוּ עֵינֵיכֶם, וִהְיִיתֶם כֵּאלֹהִים יֹדְעֵי טוֹב וָרָע.</b> אלוקים אינו רוצה שתאכלו, לא מפני הסכנה הטמונה בעץ, אלא משום שאכילת פריו תעלה אתכם למעלה גבוהה יותר. הוא רוצה למנוע מכם לדעת טוב ורע כמותו.
(ו) <b>וַתֵּרֶא הָאִשָּׁה,</b> בכך התחילה האשה להיכנע לפיתוי, וכאן נעוצה ראשיתו של החטא. שורש החטא קדם להמריית הצו. הוא היה טמון בעצם הנכונות להביא בחשבון את האפשרות שלא לציית לצו. נכונות זו לא צצה באשה מאליה, והיא התעוררה בעקבות דברי הנחש, שהציג בפניה את האפשרות לעשות דבר בניגוד לדברי ה'. ייתכן שעוד לפני ששמעה את דברי הנחש, העץ הטיל עליה אימה, ושמא נמנעה מלהביט בו או להתבונן על טיב פריו ועל השפעתו. ועתה ראתה<br>    <b>כִּי טוֹב הָעֵץ לְמַאֲכָל,</b> העץ טוב כשאר העצים, <br>    <b>וְכִי תַאֲוָה הוּא לָעֵינַיִם,</b> הוא נראה גם יפה וגם טעים, <br>    <b>וְנֶחְמָד הָעֵץ לְהַשְׂכִּיל.</b> דבר מה בעץ הזה מעניין, מפתה, ומושך את הלב להתקרב אליו ולהבין אותו. ואז — <br>    <b>וַתִּקַּח מִפִּרְיוֹ וַתֹּאכַל, וַתִּתֵּן גַּם לְאִישָׁהּ עִמָּהּ</b>. כאשה טובה, האוהבת את בעלה, חלקה אתו מיד את התגלית הגדולה שנחשפה אליה <br>    <b>— וַיֹּאכַל.</b>
(ז) <b>וַתִּפָּקַחְנָה עֵינֵי שְׁנֵיהֶם וַיֵּדְעוּ כִּי עֵירֻמִּם הֵם.</b> במובן העובדתי הפשוט, ברור שגם לפני כן ידעו האדם ואשתו שהם נטולי בגדים. הדבר נזכר — כתיאור עובדתי — בסוף הפרק הקודם. בראשונה לא התביישו במערומיהם, כשם שאנשים אינם מתביישים להראות את אפם או את עיניהם. בדומה לבעלי החיים, כל חלקי הגוף היו שווים בעיניהם. האכילה מפרי עץ הדעת טוב ורע הכניסה גורם חדש לתודעתם — הפיצול בין הערכים השונים הכלולים במושג טוֹב: המוסרי, המהנה, האסתטי והשימושי. לא עצם המעשה המיני התחדש להם עתה, שכן כפי הנראה הם הכירו תחום זה גם קודם לכן. אלא שקודם לכן עסקו בו כבעלי החיים, בתמימות מוחלטת וללא פיצול. לאחר שאכלו מפרי עץ הדעת טוב ורע, חדרה לעולמם המודעות למאפיין ייחודי של המיניות האנושית — היצר שאין לו גבולות פנימיים, שאינו מוגדר על ידי ערכים אובייקטיבים. בניגוד ליצרם של רוב היצורים, המשמש כחלק מכורח ביולוגי, והמוגבל על ידי צורך ושובע אובייקטיביים, הם פגשו ביצר התלוי ברצייה. הם התוודעו אל יכולתם לעשות או להימנע, ותהום נפערה בפניהם. לכן — <br>    <b>וַיִּתְפְּרוּ עֲלֵה תְאֵנָה וַיַּעֲשׂוּ לָהֶם חֲגֹרֹת.</b> כיוון שאין עירומם ניטרלי, אלא הוא מגרה ומפתה, אין להציגו ברבים, והם הזדרזו לכסותו.
(ח) <b>וַיִּשְׁמְעוּ אֶת קוֹל ה' אֱלֹהִים</b>, כאילו היה הקול<br>    <b>מִתְהַלֵּךְ בַּגָּן לְרוּחַ הַיּוֹם.</b> הם חשו בנוכחותו של הקדוש ברוך הוא באופן גלוי בגן עדן. <br>    <b>וַיִּתְחַבֵּא הָאָדָם וְאִשְׁתּוֹ מִפְּנֵי ה' אֱלֹהִים בְּתוֹךְ עֵץ הַגָּן.</b> קודם החטא דמו לילד קטן, העושה רק מה שהוא אמור לעשות ואינו בוש במעשיו. כאן, לראשונה, הרגישו שעשו מעשה שאינו נכון. לראשונה התוודעו אל הבושה והסתתרו.
(ט) <b>וַיִּקְרָא ה' אֱלֹהִים אֶל הָאָדָם וַיֹּאמֶר לוֹ: אַיֶּכָּה?</b> שאלה זו לא נועדה לגלות מידע, כמובן. זוהי קריאה: "היכן אתה נמצא? התייצב!"
(י) <b>וַיֹּאמֶר:</b><br>    <b>אֶת קֹלְךָ שָׁמַעְתִּי בַּגָּן וָאִירָא, כִּי עֵירֹם אָנֹכִי, וָאֵחָבֵא.</b> אינני עומד בגלוי, מפני שאני נבוך ומבויש. התחבאתי כדי שלא להיראות במערומי.
(יא) <b>וַיֹּאמֶר:מִי הִגִּיד לְךָ כִּי עֵירֹם אָתָּה,</b> שיש במערומיך פגם כלשהו? הלוא היית עירום אף קודם, ולא התביישת.<br>    ברור שאלוקים אינו מתייחס כאן לעירום הפיסי, שהרי בכך אפילו חיה קטנה יכולה להבחין. <br>    <b>הֲמִן הָעֵץ אֲשֶׁר צִוִּיתִיךָ לְבִלְתִּי אֲכָל מִמֶּנּוּ אָכָלְתָּ?!</b> אף זו שאלה רטורית, הבוחנת כיצד האדם ישיב.
(יב) <b>וַיֹּאמֶר הָאָדָם</b>.<br>    חרף כל מה שלמד על טוב ורע, האדם עדיין לא למד לשקר. לכן אין בתשובתו סילוף של המציאות. עם זאת, הוא אינו עונה תשובה ישירה. כיוון שכבר הפנים את תחכומו של הנחש, אין הוא עונה בפשטות: "כן", או "חטאתי, עשיתי זאת", אלא<br>    <b>:</b><br>    <b>הָאִשָּׁה אֲשֶׁר נָתַתָּה עִמָּדִי, הִיא נָתְנָה לִּי מִן הָעֵץ וָאֹכֵל.</b> אתה בראת לי אשה, והיא נתנה לי. כשהאדם מכנה את אשתו: הָאִשָּׁה אֲשֶׁר נָתַתָּה עִמָּדִי, הוא מתנער מאחריות ומנסה להטיל את האשמה עליה, מצד אחד, ועל ה', מצד שני.
(יג) <b>וַיֹּאמֶר ה' אֱלֹהִים לָאִשָּׁה: מַה זֹּאת עָשִׂית?!</b> מדוע אכלת, ומדוע נתת לו לאכול? <br>    <b>וַתֹּאמֶר הָאִשָּׁה: הַנָּחָשׁ הִשִּׁיאַנִי,</b> פיתה והסית אותי,<br>    <b>וָאֹכֵל.</b> גם היא התנצלה, והתנצלותה קרובה לאמת. היא אומרת: לא היה עולה בדעתי לעשות את הדבר; מישהו אחר (ואין היא מאשימה את הקדוש ברוך הוא) — הנחש — הוא ששכנע אותי בדרכיו המתוחכמות לאכול מן הפרי.
(יד) <b>וַיֹּאמֶר ה' אֱלֹהִים אֶל הַנָּחָשׁ</b>. ה' לא שאל את הנחש מדוע עשה את שעשה, משום שלנחש, בניגוד לאדם ולאשתו, לא היתה הצדקה. הנחש פעל מתוך רשעות עמוקה שמגמתה לבקוע את תהומות הרע, או מתוך שעשוע. גם אם הוא לא זמם להביא לאותה תמורה עצומה שחוללו לבסוף דבריו בסדרי העולם, וליציאה מהוויית גן העדן, דברי הנחש נבעו לפחות מן המחשבה הזדונית המציעה: "אולי נעשה דווקא ההיפך". ולכן התקלל<br>    <b>:</b><br>    <b>כִּי</b>, כיוון ש<br>    <b>עָשִׂיתָ זֹּאת,</b><br>    <b>אָרוּר</b>, מחוסָּר טובה<br>    <b>אַתָּה מִכָּל הַבְּהֵמָה וּמִכֹּל חַיַּת הַשָּׂדֶה.</b><br>    <b>עַל גְּחֹנְךָ תֵלֵךְ,</b> מכאן שקודם לכן הלך הנחש על רגליים, <br>    <b>וְעָפָר תֹּאכַל כָּל יְמֵי חַיֶּיךָ.</b>
(טו) ועונש נוסף — <br>    <b>וְאֵיבָה אָשִׁית בֵּינְךָ וּבֵין הָאִשָּׁה, וּבֵין זַרְעֲךָ וּבֵין זַרְעָהּ.</b> אם רצית בקשר עם האשה — מאיזו סיבה שתהיה — לא תצליח בכך. מעתה תשרור שנאה בלתי רציונלית בינך ובין האשה — בין זרע האדם לזרע הנחש, והיא תתבטא בכך ש<br>    <b>הוּא יְשׁוּפְךָ רֹאשׁ, וְאַתָּה תְּשׁוּפֶנּוּ עָקֵב.</b> האדם ידרוס אותך בראשך, ואילו אתה תתקיפו בעקבו.
(טז) <b>אֶל הָאִשָּׁה אָמַר</b>.<br>    הקללות המוטלות על האשה הן קללות המבחינות את הנקבה האנושית מכלל עולם החי<br>    <b>:</b><br>    <b>הַרְבָּה אַרְבֶּה עִצְּבוֹנֵךְ</b>. חייך יהיו חיי צער רב. יש המפרשים את המלה עִצְּבוֹנֵךְ כמחזור הווסת,<br>    שאינו קיים אצל רוב בעלי החיים. הוא אינו נעים ולעתים גם מכאיב. <br>    <b>וְהֵרֹנֵךְ,</b> גם ההיריון האנושי לא יהיה פשוט וטבעי כמו זה של יצורים אחרים. חלק מהקושי נובע מן התודעה האנושית, וחלקו — מן הפיסיולוגיה האנושית. <br>    <b>בְּעֶצֶב תֵּלְדִי בָנִים.</b> כך גם הלידה האנושית. יתר על-כן, <br>    <b>וְאֶל אִישֵׁךְ תְּשׁוּקָתֵךְ,</b> כיוון שאת יזמת, פיתית וביקשת ליצור מציאות חדשה, מעתה את תשתוקקי אל אישך. מצב זה כשלעצמו אינו שלילי, אבל יש בו פסיביות. <br>    <b>וְהוּא יִמְשָׁל בָּךְ.</b> נראה כי אין מדובר כאן במבנה החברתי, אלא במבנה המיני.<br>    האשה התקללה בכך שמכאן ואילך חדלים האיש והאשה להיות בני זוג שווים. האשה שרצתה לדעת מהו רע — נענשת שתחוש ברע; האשה שרצתה להוליך ולהוביל — נענשת שמכאן ואילך תובל ותישלט.
(יז) <b>וּלְאָדָם אָמַר: כִּי שָׁמַעְתָּ לְקוֹל אִשְׁתֶּךָ, וַתֹּאכַל מִן הָעֵץ אֲשֶׁר צִוִּיתִיךָ לֵאמֹר "לֹא תֹאכַל מִמֶּנּוּ",</b> עבורך האיסור חמור יותר, מכיוון ששמעת בקול אשתך אף על פי ששמעת את האיסור במפורש ממני — <br>    <b>אֲרוּרָה הָאֲדָמָה בַּעֲבוּרֶךָ.</b> לא עוד אדמה כאדמתו הפורייה של גן עדן, שנתנה פֵּרותיה ללא עמל, שעליה היית צריך רק לתת דעתך ולהשגיח שלא תתקלקל. מעתה והלאה ישתנו היחסים בינך לבין האדמה — <br>    <b>בְּעִצָּבוֹן</b>, בסבל ובעמל<br>    <b>תֹּאכֲלֶנָּה</b>, תאכל ממנה, או: תאכל את תבואתה<br>    <b>כֹּל יְמֵי חַיֶּיךָ,</b> כל חייה של האנושות.
(יח) <b>וְקוֹץ וְדַרְדַּר תַּצְמִיחַ לָךְ,</b> בניגוד להוויית גן עדן, אם תחכה למה שהאדמה תצמיח באופן ספונטני — לא יהיו אלה צמחים הראויים לאכילה. <br>    <b>וְאָכַלְתָּ אֶת עֵשֶׂב הַשָּׂדֶה.</b> בסופו של דבר כדי שהעשבים יותקנו למאכלך, תצטרך לעמול על גידולם. מכאן ולהבא לא תוכל לאכול את כל פֵּרות האדמה כפי שהם.
(יט) על מנת לאכלם תידרש לטרוח — <br>    <b>בְּזֵעַת אַפֶּיךָ תֹּאכַל לֶחֶם.</b> עד כה חיית בעולם שבו הכול היה מוכן לפניך. מכאן ואילך עליך להפיק את מזונותיך במאמץ. <br>    <b>עַד שׁוּבְךָ אֶל הָאֲדָמָה כִּי מִמֶּנָּה לֻקָּחְתָּ,</b> בסופו של דבר גם תמות, <br>    <b>כִּי עָפָר אַתָּה, וְאֶל עָפָר תָּשׁוּב.</b>
(כ) <b>וַיִּקְרָא הָאָדָם שֵׁם אִשְׁתּוֹ חַוָּה,</b> לפני שהאדם העלה בדעתו שיהיו על פני האדמה אנשים נוספים, לא היה לו צורך לכנותה בשם. הוא היה איש, והיא היתה אשה, ודי היה להם בזאת. עכשיו, לאחר ששמע כי הם בני תמותה, והאשה תלד אנשים אחרים במקומם, הוא קרא לה שם פרטי. <br>    <b>כִּי הִיא הָיְתָה אֵם כָּל חָי.</b> חיבה ואהבה רבות משוקעות בבחירתו בשם זה. אדם יכול היה להעניק לה שמות שונים — ואולי לערב בהם גם תרעומת. למרות הכול, הוא קורא לה חוה, כלומר יסוד החיים; הוא אומר לה, כביכול: "ממך יבואו החיים לעולם".
(כא) <b>וַיַּעַשׂ ה' אֱלֹהִים לְאָדָם וּלְאִשְׁתּוֹ כָּתְנוֹת עוֹר וַיַּלְבִּשֵׁם.</b> ה' התחשב בבושה ובתחושת האיום שחשו אדם וחוה בעקבות חטאם. הוא ביקש לסייע להם במסלול חייהם החדש, והלביש אותם.
(כב) <b>וַיֹּאמֶר ה' אֱלֹהִים: הֵן הָאָדָם הָיָה כְּאַחַד מִמֶּנּוּ,</b> כאחד מיצורי מרום, משום שהוא מסוגל <br>    <b>לָדַעַת טוֹב וָרָע.</b> עתה האדם התחיל לפעול לא רק מתוך כורח טבעי או מתוך מה שראוי לעשות. הבחירה החופשית של האדם שוב איננה תיאורטית בלבד, אלא בנויה גם על חישובים ועל תכניות. <br>    <b>וְעַתָּה, פֶּן יִשְׁלַח יָדוֹ וְלָקַח גַּם מֵעֵץ הַחַיִּים וְאָכַל, וָחַי לְעֹלָם.</b> עץ החיים הרי היה בתוך הגן זה מכבר, אלא שכנראה הוא לא משך את תשומת לבם של אדם הראשון ושל חוה. שמא בניגוד לעץ הדעת טוב ורע — שפריו היה מפואר וריחו נדף סביבו — עץ החיים היה עץ פשוט, ופֵרותיו לא היו מרהיבים. אלא שעכשיו, עם ההיוודעות הדרמטית של האדם אל המוות, האדם עלול לחפש דרכים להינצל ממנו, ויש לחשוש ששום איסור שיוטל עליו ושום איום לא ימנעו ממנו מלהשתמש באמצעי שיאפשר לו לחיות לעולם.
(כג) <b>וַיְשַׁלְּחֵהוּ ה' אֱלֹהִים מִגַּן עֵדֶן לַעֲבֹד אֶת הָאֲדָמָה אֲשֶׁר לֻקַּח מִשָּׁם.</b> האדם חזר אל האדמה הפשוטה, שמחוץ לגן עדן.
(כד) ואולם לא היה זה שילוח אדיב — <br>    <b>וַיְגָרֶשׁ אֶת הָאָדָם,</b> האדם הושלך החוצה. <br>    <b>וַיַּשְׁכֵּן מִקֶּדֶם לְגַן עֵדֶן,</b> מצד מזרח של הגן, או: בקדמתו, בחזיתו, ושמא הכניסה לגן עדן היתה בצד מזרח, כבמקדש. בפתח הגן הושיב ה' <br>    <b>אֶת הַכְּרֻבִים</b>, סוג מלאכים,<br>    <br>    <b>וְאֵת לַהַט הַחֶרֶב הַמִּתְהַפֶּכֶת</b>, חרב שאינה חדלה לנוע לעולם, החוסמת את הדרך — <br>    <b>לִשְׁמֹר אֶת דֶּרֶךְ עֵץ הַחַיִּים</b> לפחות לפי שעה, עד אשר יחליט ה' להחזיר את האדם לגן עדן. מלאכים וכוחות הרתעה מפקיעים את הנצח מתחומו של האדם. האדם ידע כי לא יוכל לשוב עוד אל הגן, ולכן עליו לחפש את ייעודו במקום אחר.
<h2>פרק ד</h2>
(א) <b>וְהָאָדָם יָדַע אֶת חַוָּה אִשְׁתּוֹ</b> כבר בגן עדן. אולם מכיוון שהלידה התרחשה לאחר הגירוש, מובא כאן הסיפור כולו.<br>    <br>    <b>וַתַּהַר וַתֵּלֶד אֶת קַיִן</b>, <br>    <b>וַתֹּאמֶר: קָנִיתִי,</b> קיבלתי, יש לי<br>    <b>אִישׁ אֶת</b>, עם<br>    <b>ה'.</b> נוכח הלידה האנושית הראשונה התפעלה חוה: "ראו! אני יצרתי איש, ברייה חדשה שלא היתה בעולם, עם ה'. לבדי אינני יכולה ליצור אותו, אך לה' ולי יש קניין משותף בדמות החדשה". מאז ועד היום משתאות נשים שיולדות, ולא רק הן, מול פלא יצירת האדם כחוה.
(ב) <b>וַתֹּסֶף לָלֶדֶת אֶת אָחִיו,אֶת</b> זה שנקרא<br>    <b>הָבֶל.</b> בניגוד לקין — שנקרא על שם הקניין, לשמו של הבל לא ניתן הסבר מראש. רבים פירשו שהבל נקרא על שם סופו — שלא נשאר ממנו דבר, כהבל.<br>    אפשר לראות בשמו גם משמעות חיובית יותר, של הבל ורוח, כלומר, בילד שנולד עתה התגלה דבר מה רוחני. כך נוגע הסיפור ביסודות הקיום האנושי: הילד הראשון גורר התפעלות מעצם הלידה, ואילו השני — שאף הוא ילד, אך איננו זהה לאחיו — מגלה את פלא השונוּת והמִגוון, הטבועה ברוח האנושית. גם פלא זה נוטה להתכהות ברבות השנים, אך עבור אדם וחוה, העובדה שמאותם אב ואם יצאו ילדים שונים בתכלית — מפליאה. אין אנו יודעים במה היו שונים בלידתם. ההבדל ביניהם יבוא בהמשך לידי ביטוי מוחשי: <br>    <b>וַיְהִי הֶבֶל רֹעֵה צֹאן,</b> הבל רעה את הצאן, חלב אותן וגזז את צמרן, אך את בשרן לא אכל. <br>    <b>וְקַיִן הָיָה עֹבֵד אֲדָמָה.</b>
(ג) <b>וַיְהִי מִקֵּץ יָמִים</b>,<br>    אולי שנים לאחר מכן,<br>    <br>    <b>וַיָּבֵא קַיִן מִפְּרִי הָאֲדָמָה מִנְחָה לַה'.</b> בניגוד לתיאוריות שונות, עולה מכאן שהקרבת קרבנות היא מעשה ראשוני ובסיסי, ואין מקורה בתרבות זרה. כבר בראשית האנושות חשו בני האדם בצורך להביא לה' מתנה. מאוחר יותר כינו את מנחתם 'קרבן עולה' — כלומר שריפת הקרבן לכבודו של ה'. אין זה מס, ואפילו לא חובה. מקבל המתנה כלל אינו זקוק לה, אבל באמצעותה מביע הנותן את יחסו ואת רגשותיו כלפי המקבל.
(ד) <b>וְהֶבֶל הֵבִיא גַם הוּא</b> קרבן לה' <br>    <b>מִבְּכֹרוֹת צֹאנוֹ וּמֵחֶלְבֵהֶן,</b> מהחלק הטוב והמשובח שבצאנו, <br>    <b>וַיִּשַׁע ה' אֶל הֶבֶל וְאֶל מִנְחָתוֹ,</b> ה' פנה אל הבל ואל מנחתו, אך אין הכתוב מפרש כיצד התבטא הדבר. ייתכן שהתגלה אל הבל באמצעות אש היורדת מן השמים, בדומה להתגלויות אחרות, ואולי ניכר שמנחתו של הבל התקבלה מתוך שרוחו התרוממה או שחווה חוויה אקסטטית.
(ה) <b>וְאֶל קַיִן וְאֶל מִנְחָתוֹ לֹא שָׁעָה, וַיִּחַר לְקַיִן מְאֹד.</b> שני האחים היו, מן הסתם, קרובים זה לזה בגיל ובתכונות אחרות, ועל כן העדפת האח האחד חורה לאחיו. <br>    <b>וַיִּפְּלוּ פָּנָיו.</b> ביטוי זה עבר בתרגום שאילה גם לשפות אחרות, שכן הוא תיאור מובהק ופשוט להתנהגותו של אדם מבויש, מבוזה וכועס — משפיל פרצופו לארץ.
(ו) <b>וַיֹּאמֶר ה' אֶל קָיִן: לָמָּה חָרָה לָךְ וְלָמָּה נָפְלוּ פָנֶיךָ?</b> אכן, בחרתי בהבל, אבל מדוע אתה כועס? אמנם לא זכית לעדיפות, אך לא פגעתי בך, ומדוע אתה בזוי ומבויש. ה' מוכיח את קין על הקנאה המביאה את האדם לא פעם לרוגז שאינו מוצדק.
(ז) <b>הֲלוֹא אִם תֵּיטִיב — שְׂאֵת,</b> אם תיטיב מעשיך ותנהג כראוי — תתרומם ותתנשא.<br>    ייתכן שמלים אלו רומזות שמנחתו של קין לא הובאה בלב שלם, או שלא באה מן המובחר, כמו שדרשו חכמים.<br>    <br>    <b>וְאִם לֹא תֵיטִיב —</b>עליך לזכור כי <br>    <b>לַפֶּתַח חַטָּאת רֹבֵץ.</b> מעבר לעצם קיומו של הרע, קיים גם החטא — שהוא כניסת הרע לעולם באמצעות האדם. בביטוי הציורי הזה החטא לובש צורה של יצור חי האורב ליד הפתח ומנסה להיכנס; מאחורי פסוק זה מונחת התפיסה שכאשר האדם מיטיב והולך — הוא מונע מן החטאת למשול בו. כאשר אין הוא מיטיב — גם אם אינו מרע בפועל — החטא רובץ לפתחו. <br>    <b>וְאֵלֶיךָ תְּשׁוּקָתוֹ,</b> בניגוד לתפיסה הרווחת, שהאדם משתוקק לחטא, כאן החטא, (המואנש), הוא המשתוקק לחבור אל האדם. <br>    <b>וְאַתָּה תִּמְשָׁל בּוֹ.</b> ביטוי זה פורש לא כציווי, אלא כמשפט חיווי המתייחס לפוטנציאל האנושי.<br>    כלומר, אינך כפוף לחטא, שכן אתה מסוגל למשול בו. עליו לזכור כי החטא נוכח תמיד, והוא משתוקק להיבנות ולהתעצם לא רק מכוחו אלא באמצעות חיבור עמך. כל עוד אתה הוא המושל בו, ואינך מניח לו לכבוש אותך או להתאחד עמך — קיומך נשמר.
(ח) <b>וַיֹּאמֶר קַיִן אֶל הֶבֶל אָחִיו.</b> הכתוב אינו מפרש מה אמר קין להבל. ייתכן שהציע לו לטייל; אולי הטיח בו דברים קשים, ושמא סיפר לו את דבריו של ה'. מכל מקום, היה ביניהם משא ומתן כלשהו, שכנראה מתוכו הוחרף ההבדל ביניהם. <br>    <b>וַיְהִי בִּהְיוֹתָם בַּשָּׂדֶה,</b> כאשר הזדמן להם להיות לבדם, <br>    <b>וַיָּקָם קַיִן אֶל הֶבֶל אָחִיו וַיַּהַרְגֵהוּ.</b> מתוך כעסו הגובר של קין, התנפל על הבל והרג אותו.
(ט) <b>וַיֹּאמֶר ה' אֶל קַיִן: אֵי</b>,<br>    היכן<br>    <b>הֶבֶל אָחִיךָ?</b> בדומה לשאלה שנשאל אדם, אַיֶּכָּה, אף כאן פנה ה' אל החוטא בשאלה בעקבות חטאו. גם לשאלה זו אפשר היה לענות תשובות שונות. קין היה יכול להישבר ולבכות ולהודות שעשה מעשה נורא, אך הוא ניסה להיתמם <br>    <b>— וַיֹּאמֶר: לֹא יָדַעְתִּי.</b> מניין לי לדעת היכן נמצא הבל. איננו יודעים מה עשה קין להבל לאחר הריגתו. האם השליך אותו? האם קבר אותו? האם נמנע מלגעת בו? ושמא דבריו אלו כנים, שכן זהו המוות האנושי הראשון. תשובתו של קין, שאין הוא יודע היכן אחיו המת, רלבנטית לשאלה המעסיקה את בני האדם בכל עת — מה קורה למתים? עם זאת, המשך דבריו מעיד על הכחשה ועל ניסיון התחמקות: <br>    <b>הֲשֹׁמֵר אָחִי אָנֹכִי?!</b>
(י) <b>וַיֹּאמֶר</b> ה' לקין<br>    <b>: מֶה עָשִׂיתָ?!</b> חשוֹב, נסה להיזכר במעשיך. אל תצטדק. אל תתחמק, כאותם אנשים — וביניהם גם פושעים — המתרצים מעשיהם: "קרה מקרה, אירע דבר, התפרצתי, אבדו עשתונותי". <br>    <b>קוֹל דְּמֵי אָחִיךָ צֹעֲקִים אֵלַי מִן הָאֲדָמָה.</b> הרצח כשלעצמו זועק את זעקת החיים שלא התממשו. הדם שנשפך צועק לא רק על הכאב או על העוול, אלא גם על עצם חסרון החיים.
(יא) <b>וְעַתָּה אָרוּר אָתָּה</b>, קללתך תבוא<br>    <b>מִן הָאֲדָמָה, אֲשֶׁר פָּצְתָה אֶת פִּיהָ לָקַחַת אֶת דְּמֵי אָחִיךָ מִיָּדֶךָ.</b> בניגוד למסופר במדרשים שונים על דמם של נרצחים שאינו נבלע וממשיך לתסוס,<br>    כאן האדמה בולעת את הדם, ומקבלת אותו, כביכול. משום כך אף היא נכרכת בקללתו של קין:
(יב) <b>כִּי תַעֲבֹד אֶת הָאֲדָמָה — לֹא תֹסֵף תֵּת כֹּחָהּ לָךְ.</b> האדמה מקוללת בגללך; היא תחדל מלהיות מקור של חיים עבורך, אלא <br>    <b>נָע</b>, חסר שקט, חרד<br>    <b>וָנָד</b>, נודד<br>    <b>תִּהְיֶה בָאָרֶץ.</b> נגזר עליך לנדוד בעולם ולהסתפק במה שתמצא באשר תלך. אינך מגורש מן האדמה עצמה, אלא מתנובתה, מפריה. בחיים האצורים בה אין לך עוד חלק.
(יג) <b>וַיֹּאמֶר קַיִן אֶל ה': גָּדוֹל עֲוֹנִי מִנְּשֹׂא.</b> ייתכן שקין הבין את חטאו, אבל לא יכול היה לשאת אותו, מפני שלעוונו אין כפרה והוא מקולל. ואולם נראה שהמלה עֲוֹנִי, המתפרשת לרוב כחטאי — משמעה כאן שונה. כמו במקומות רבים אחרים,<br>    מציינות המלים 'עוון', 'חטא' או 'פשע' גם את העונש. לפי פירוש זה אומר קין: "האחריות והעונש שהטלת עלי כבדים מנשוא". פירוש זה משתלב עם ההמשך —
(יד) <b>הֵן גֵּרַשְׁתָּ אֹתִי הַיּוֹם מֵעַל פְּנֵי הָאֲדָמָה.</b> האדמה אינה רוצה בי עוד, ואני חש כאילו הארץ בוערת תחת רגלי. על כן אינני יכול להתיישב במקום אחד. <br>    <b>וּמִפָּנֶיךָ אֶסָּתֵר,</b> איך אוכל לשאת פני אליך?! קין הוזהר על כך שהחטא רובץ לפתחו, וכעת, לאחר שאִפשר לחטא למשול בו, עד כדי כך שהרג את אחיו, התבייש ולא היה מסוגל לשאת את פניו ולפנות לאלוקים. <br>    <b>וְהָיִיתִי נָע וָנָד בָּאָרֶץ,</b><br>    <b>וְהָיָה כָל מֹצְאִי יַהַרְגֵנִי.</b> מעתה אני חשוף לכל פגעי העולם; אינני מוצא ביטחון על פני האדמה, אינני יכול לחסות גם בך, ואינני מוגן מפני יצורים חיים אחרים. קין מבטא את בדידותו של הרוצח, החש שהעולם כולו מנוכר לו ושונא אותו.
(טו) <b>וַיֹּאמֶר לוֹ ה': לָכֵן</b>,<br>    אמנם חטאת והרשעת, אבל אינך נענש במוות מידי. כדי שתוכל להמשיך חיים כלשהם, תזכה בהגנה מסוימת —<br>    <b>כָּל הֹרֵג קַיִן — שִׁבְעָתַיִם</b>,<br>    פי שבע או יותר<br>    <b>יֻקָּם</b>, תהיה הנקמה ממנו. <br>    <b>וַיָּשֶׂם ה' לְקַיִן אוֹת,</b> סימן,<br>    שמשמעו הגנה<br>    <b>לְבִלְתִּי הַכּוֹת אֹתוֹ כָּל מֹצְאוֹ.</b> קין קיבל חסות אשר תאפשר לו לסבול את עונשו.
(טז) <b>וַיֵּצֵא קַיִן מִלִּפְנֵי ה', וַיֵּשֶׁבבְּאֶרֶץ נוֹד</b>. קין ניסה להתיישב בארצות שונות, וכל ארץ הקיאה אותו אל נדודיו,<br>    או שזהו שם ארץ השוכנת ב<br>    <b>קִדְמַת עֵדֶן.</b><br>    לפי ההבנה הראשונה זוהי הדגשה נוספת למצבו הרעוע של קין, המצוי מחוץ לגן עדן. קין הוא דור שני לגירוש, והוא מגורש בעצמו.
(יז) <b>וַיֵּדַע קַיִן אֶת אִשְׁתּוֹ וַתַּהַר וַתֵּלֶד</b> ילד שנקרא <br>    <b>חֲנוֹךְ.</b><br>    <b>וַיְהִי</b> קין <br>    <b>בֹּנֶה עִיר.</b> קין לא היה רק הבן המקולל, אלא גם הבן היצירתי, והדבר בולט אף אצל צאצאיו. <br>    <b>וַיִּקְרָא שֵׁם הָעִיר כְּשֵׁם בְּנוֹ, חֲנוֹךְ.</b> שם זה מורה על החניכה, ההתחלה. העיר נקראה כך, משום שבה החלה הבנייה. שם זה יכול לרמז גם על כך שקין למד והתחנך. קין בנה עיר משום שרצה להתקשר אל מקום ולהיקבע בו. אולם בהיותו רדוף על ידי קללת התנועה המתמדת, נבצר ממנו לחיות בעיר. על כן המבנה הלשוני הוא בֹּנֶה עִיר, כלומר, הוא לא בנה עיר בעבר, כמלאכה שהסתיימה; קין מגיע לעיר, מניח בה אבן או שתיים — ושוב בורח. וכך, במשך הזמן, תוך כדי נדודיו מארץ נוד ובחזרה, נבנית אט אט העיר.
(יח) <b>וַיִּוָּלֵד לַחֲנוֹךְ אֶת</b> הילד שנקרא <br>    <b>עִירָד, וְעִירָד יָלַד אֶת מְחוּיָאֵל, וּמְחִיָּיאֵל יָלַד אֶת מְתוּשָׁאֵל, וּמְתוּשָׁאֵל יָלַד אֶת לָמֶךְ.</b>
(יט) <b>וַיִּקַּח לוֹ לֶמֶךְ שְׁתֵּי נָשִׁים.</b> ייתכן שזה היה המקרה הראשון של פוליגמיה. מסתבר שבתחילה לכל איש היתה אשה אחת בלבד. אולי הדבר לא נבע מצו מוחלט, אלא מאינטואיציה בסיסית. מכל מקום, בלקיחת שתי נשים פרץ למך את הגבולות הקיימים. ניתן לראות גם בכך את הרצון של משפחת קין לגדול וליצור, אך אפשר לייחס את נישואיו של למך לשתי נשים לתשוקתו ליותר מאשה אחת או לכך שנשא את האשה השנייה לאחר שהראשונה לא ילדה לו בנים. <br>    <b>שֵׁם הָאַחַת עָדָה, וְשֵׁם הַשֵּׁנִית צִלָּה.</b>
(כ) <b>וַתֵּלֶד עָדָה</b><br>    <b>אֶת יָבָל, הוּא הָיָה אֲבִי יֹשֵׁב אֹהֶל וּמִקְנֶה.</b> גם יבל מתחיל סיפור חדש. ייתכן שהוא מנסה להשלים את סיפורו של הבל. אפילו שמותיהם דומים זה לזה. הבל היה אמנם רועה צאן, אך לא השאיר אחריו צאצאים; הבל — כשמו — התפוגג מן העולם. משום כך לא נוצרה תרבות של מרעה צאן. קין, לעומת זאת, ניסה לבנות חקלאות יציבה, ומן הסתם בניו אחריו היו חקלאים. קין ניסה לבנות עיר — מקום מושב קבוע. והנה מתוך בניו של קין קם מי שחזר אל רעיית הצאן, ויצר ממנה תרבות — אֲבִי יֹשֵׁב אֹהֶל וּמִקְנֶה.<br>    יבל עיצב את אורח החיים של הנוודים, יושבי האוהל שהם גם בעלי המקנה.
(כא) <b>וְשֵׁם אָחִיו יוּבָל,</b> ואף הוא היה איש יצירתי, כפי שמצוי אצל בני קין — <br>    <b>הוּא הָיָה אֲבִי כָּל תֹּפֵשׂ כִּנּוֹר וְעוּגָב,</b> המוסיקאי הראשון, היוצר את כלי הנגינה הראשונים.
(כב) <b>וְצִלָּה גַם הִיא יָלְדָה אֶת</b><br>    <b>תּוּבַל קַיִן,</b> אם השמות יבל ויובל מזכירים את הבל, הרי ששמו של תובל קין מערב את שמו של הבל עם שם אחיו, אבי המשפחה. <br>    <b>לֹטֵשׁ כָּל חֹרֵשׁ נְחֹשֶׁת וּבַרְזֶל.</b> הוא הראשון שהחל להשתמש במתכת בעולם. עד אז התבססו בני האדם על החומרים הפשוטים ביותר המצויים בטבע. המצאתו המהפכנית של תובל קין היתה הפקת נחושת וברזל מן האדמה. היו שגינו את תובל קין, מפני שהוא שהביא לעולם גם את הנשק,<br>    אבל פסוקים אלו אינם מזכירים כלל את הנשק, אלא את עצם היצירה. <br>    <b>וַאֲחוֹת תּוּבַל קַיִן נַעֲמָה.</b>
(כג) <b>וַיֹּאמֶר לֶמֶךְ לְנָשָׁיו,</b> וזוהי השירה הראשונה במקרא, העשויה בתבנית התקבולת בין שני אברים, הרווחת בשירה המקראית<br>    <b>: עָדָה וְצִלָּה שְׁמַעַן קוֹלִי, נְשֵׁי לֶמֶךְ הַאְזֵנָּה אִמְרָתִי,</b><br>    <b>כִּי אִישׁ הָרַגְתִּי לְפִצְעִי וְיֶלֶד לְחַבֻּרָתִי.</b> המקרא אינו מספר על הרקע לדבריו של למך. מדרש אחד אומר שלמך הוא שהרג בשגגה את קין, וכך הוא מתוודה: אִישׁ הָרַגְתִּי.<br>    יש מן המפרשים האומרים שלמך אינו מביע חרטה אלא מתפאר במעלליו, כאומר: "מי שיפצע אותי או יחבול בי — אהרוג אותו".<br>    ייתכן שלמך מתוודה לפני נשיו שאף הוא נכשל בהריגה כלשהי, לאו דווקא בהריגת קין, ואמנם הוא חטא, אך עשה זאת בשגגה.
(כד) על כן, <br>    <b>כִּי שִׁבְעָתַיִם יֻקַּם קָיִן</b>, אם ה' חס על קין ומבטיח לו שיוקם שבעתיים, אז <br>    <b>לֶמֶךְ,</b> שלא הרג בזדון<br>    <b>— שִׁבְעִים וְשִׁבְעָה</b>, מגיעה לו חסות גדולה פי כמה וכמה מזו של קין.
(כה) <b>וַיֵּדַע אָדָם עוֹד אֶת אִשְׁתּוֹ, וַתֵּלֶד בֵּן. וַתִּקְרָא אֶת שְׁמוֹ שֵׁת</b><br>    <b>כִּי שָׁת</b>, שָׂם, נתן<br>    <b>לִי אֱלֹהִים זֶרַע אַחֵר תַּחַת</b>, במקום<br>    <b>הֶבֶל, כִּי הֲרָגוֹ קָיִן.</b> מהמשך ההיסטוריה עולה ששת הוא תשתית העולם. ממנו יצאה האנושות, והוא היה אבי המין האנושי.
(כו) <b>וּלְשֵׁת גַּם הוּא יֻלַּד בֵּן,</b><br>    <b>וַיִּקְרָא אֶת שְׁמוֹ אֱנוֹשׁ,</b> שהוא כינוי אחר לאדם, <br>    <b>אָז הוּחַל לִקְרֹא בְּשֵׁם ה'.</b> מלים אלו זכו לשתי פרשנויות סותרות: האחת — בזמן אנוש התחילו בני האדם ליצור תפילה או פולחן מסודרים. קודם לכן הקריבו קין והבל מתוך התעוררות ספונטנית ללא מקדש או תבנית ממוסדת. רק בדורו של אנוש, כשהחברה האנושית גדלה, נוצרו מבנה ובסיס מאורגנים לקריאה בשם ה'.<br>    והשנייה — הוּחַל מלשון חולין, חילול, כלומר שבזמן אנוש חיללו את שם ה' והתפתחה עבודה זרה.<br>    עובדי האלילים האמינו בתחילה כי אף שאלוקים הוא אחד, יש מקום לנשא ולכבד גם גילויים וכוחות חלקיים שלו, שלאחדים מהם יש עצמה, יופי או תכונות מרשימות אחרות. מכאן קצרה הדרך להאלהתם ככוחות עצמאיים נפרדים. בקריאה לכוחות ולעצמים שונים בשם ה', בין שהיא אירעה בשלב אחד ובין שמדובר בתהליך ניווני שראשיתו בדור אנוש, נעוצים שורשיה של העבודה הזרה.
<h2>פרק ה</h2>
(א) <b>זֶה סֵפֶר תּוֹלְדֹת אָדָם</b>. על תולדותיו וקורותיו של אדם סופר קודם לכן, אבל הן לא היו היסטוריות ולא נקשרו לזמנים סדורים. עד כה הוצגו תבניות היסוד: גן עדן, החטא ועונשו, הבחירה הרעה, הילדים הראשונים, היריבות, הרצח הראשון, החרטה. כאן מתחילה סקירה קצרה של דורות רבים בראשית ההיסטוריה האנושית. תחילתו של התהליך הוא <br>    <b>בְּיוֹם בְּרֹא אֱלֹהִים אָדָם, בִּדְמוּת אֱלֹהִים עָשָׂה אֹתוֹ.</b> ייחודו של האדם הוא בהיותו ברוא בדמותו של אלוקים. על כן הוא ראוי להיסטוריה מיוחדת.
(ב) <b>זָכָר וּנְקֵבָה בְּרָאָם</b>.<br>    לעיל פורט התהליך המורכב של יצירת האדם, כאן מסוכם בקצרה רק שהזכר והנקבה נבראו מראש יחד. על כן אירוע בנייתה של האשה בשעת שהופלה תרדמה על האדם, לא היה אלא ניתוח ההפרדה בין הזכר והנקבה.<br>    <br>    <b>וַיְבָרֶךְ אֹתָם</b><br>    <b>וַיִּקְרָא אֶת שְׁמָם אָדָם בְּיוֹם הִבָּרְאָם.</b> מתוך השמות הנרדפים השונים: אדם, איש, אנוש, גבר, אדם הוא השם הראשוני והמהותי של המין האנושי, בין משום שהוא יציר האדמה,<br>    ובין משום שהוא דומה לדמות של מעלה.
(ג) <b>וַיְחִי אָדָם שְׁלֹשִׁים וּמְאַת שָׁנָה, וַיּוֹלֶד בִּדְמוּתוֹ כְּצַלְמוֹ</b>. הילד שהוליד אדם, כשהיה בן מאה ושלושים שנה היה דומה לו. היו שאמרו שאולי קודם לכן נולדו לאדם ילדים פגומים, שלא היו בצלמו ובדמותו של אדם,<br>    אך בפשטות נראה שכוונת הכתוב היא שהילד שנולד לאדם היה דומה לו, ולא אירעה כאן ירידה או נפילה. <br>    <b>וַיִּקְרָא אֶת שְׁמוֹ</b><br>    <b>שֵׁת</b>, מלשון תשתית, עליו הושתתה האנושות.
(ד) <b>וַיִּהְיוּ יְמֵי אָדָם אַחֲרֵי הוֹלִידוֹ אֶת שֵׁת</b> <br>    <b>שְׁמֹנֶה מֵאֹת שָׁנָה, וַיּוֹלֶד</b> במהלך הזמן הזה<br>    <b>בָּנִים וּבָנוֹת.</b> התורה אינה משתהה בשמותיהם ובפרטי חייהם, כיוון שאין בהם חשיבות עבורנו.
(ה) <b>וַיִּהְיוּ כָּל יְמֵי אָדָם אֲשֶׁר חַי תְּשַׁע מֵאוֹת שָׁנָה וּשְׁלֹשִׁים שָׁנָה, וַיָּמֹת</b>.
(ו) <b>וַיְחִי שֵׁת חָמֵשׁ שָׁנִים וּמְאַת שָׁנָה, וַיּוֹלֶד אֶתאֱנוֹשׁ.</b>
(ז) <b>וַיְחִי שֵׁת אַחֲרֵי הוֹלִידוֹ אֶת אֱנוֹשׁ שֶׁבַע שָׁנִים וּשְׁמֹנֶה מֵאוֹת שָׁנָה, וַיּוֹלֶד בָּנִים וּבָנוֹת</b>.
(ח) <b>וַיִּהְיוּ כָּל יְמֵי שֵׁת שְׁתֵּים עֶשְׂרֵה שָׁנָה וּתְשַׁע מֵאוֹת שָׁנָה, וַיָּמֹת.</b> איננו יודעים אם הבנים הנזכרים בשמותיהם כממשיכי השושלת הם הבכורות. ייתכן שאכן נזכר דווקא הבן הראשון, שכן לידתו היא שמחלקת את חיי אביו לשניים: קודם היותו אב ואחרי כן. ואולם ייתכן שייחודו של הבן שהוזכר בשמו נעוץ בסיבה אחרת. על כל פנים, ממנו נמשכת השושלת המגיעה לבסוף לנח.
(ט) <b>וַיְחִי אֱנוֹשׁ תִּשְׁעִים שָׁנָה, וַיּוֹלֶד אֶת קֵינָן</b>, שם נוסף המתקשר לבעלות וקניין.
(י) <b>וַיְחִי אֱנוֹשׁ אַחֲרֵי הוֹלִידוֹ אֶת קֵינָן חֲמֵשׁ עֶשְׂרֵה שָׁנָה וּשְׁמֹנֶה מֵאוֹת שָׁנָה, וַיּוֹלֶד בָּנִים וּבָנוֹת. </b>
(יא) <b>וַיִּהְיוּ כָּל יְמֵי אֱנוֹשׁ חָמֵשׁ שָׁנִים וּתְשַׁע מֵאוֹת שָׁנָה, וַיָּמֹת.</b>
(יב) <b>וַיְחִי קֵינָן שִׁבְעִים שָׁנָה, וַיּוֹלֶד אֶת מַהֲלַלְאֵל.</b>
(יג) <b>וַיְחִי קֵינָן אַחֲרֵי הוֹלִידוֹ אֶת מַהֲלַלְאֵל אַרְבָּעִים שָׁנָה וּשְׁמֹנֶה מֵאוֹת שָׁנָה, וַיּוֹלֶד בָּנִים וּבָנוֹת. </b>
(יד) <b>וַיִּהְיוּ כָּל יְמֵי קֵינָן עֶשֶׂר שָׁנִים וּתְשַׁע מֵאוֹת שָׁנָה, וַיָּמֹת. </b>
(טו) <b>וַיְחִי מַהֲלַלְאֵל חָמֵשׁ שָׁנִים וְשִׁשִּׁים שָׁנָה, וַיּוֹלֶד אֶת יָרֶד. </b>
(טז) <b>וַיְחִי מַהֲלַלְאֵל אַחֲרֵי הוֹלִידוֹ אֶת יֶרֶד שְׁלֹשִׁים שָׁנָה וּשְׁמֹנֶה מֵאוֹת שָׁנָה, וַיּוֹלֶד בָּנִים וּבָנוֹת. </b>
(יז) <b>וַיִּהְיוּ כָּל יְמֵי מַהֲלַלְאֵל חָמֵשׁ וְתִשְׁעִים שָׁנָה וּשְׁמֹנֶה מֵאוֹת שָׁנָה, וַיָּמֹת. </b>
(יח) <b>וַיְחִי יֶרֶד שְׁתַּיִם וְשִׁשִּׁים שָׁנָה וּמְאַת שָׁנָה,</b><br>    <b>וַיּוֹלֶד אֶת חֲנוֹךְ. </b>
(יט) <b>וַיְחִי יֶרֶד אַחֲרֵי הוֹלִידוֹ אֶת חֲנוֹךְ שְׁמֹנֶה מֵאוֹת שָׁנָה, וַיּוֹלֶד בָּנִים וּבָנוֹת.</b>
(כ) <b>וַיִּהְיוּ כָּל יְמֵי יֶרֶד שְׁתַּיִם וְשִׁשִּׁים שָׁנָה וּתְשַׁע מֵאוֹת שָׁנָה, וַיָּמֹת</b>.
(כא) <b>וַיְחִי חֲנוֹךְ חָמֵשׁ וְשִׁשִּׁים שָׁנָה, וַיּוֹלֶד אֶת מְתוּשָׁלַח. </b>
(כב) <b>וַיִּתְהַלֵּךְ חֲנוֹךְ אֶת הָאֱלֹהִים,</b> חנוך היה קרוב אל אלוקים ועסק בעבודתו.<br>    ייתכן שהוא נביא או צדיק.<br>    <b>אַחֲרֵי הוֹלִידוֹ אֶת מְתוּשֶׁלַח שְׁלֹשׁ מֵאוֹת שָׁנָה, וַיּוֹלֶד בָּנִים וּבָנוֹת.</b>
(כג) <b>וַיְהִי כָּל יְמֵי חֲנוֹךְ חָמֵשׁ וְשִׁשִּׁים שָׁנָה וּשְׁלֹשׁ מֵאוֹת שָׁנָה.</b> חנוך חי פחות שנים מאביו ומבנו.
(כד) <b>וַיִּתְהַלֵּךְ חֲנוֹךְ אֶת הָאֱלֹהִים, וְאֵינֶנּוּ, כִּי לָקַח אֹתוֹ אֱלֹהִים.</b> חנוך היה דמות חריגה ומעורפלת של צדיק.<br>    ייתכן שהקדוש ברוך הוא העלה אותו למרום, כשם שלקח את אליהו הנביא.<br>    בכמה ספרים מסופר כי חנוך נשאר במרום עד היום כמין מלאך, בדומה לאליהו.<br>    ושמא האלוקים לקח אותו להיות במחיצתו, כיוון שלא היה שייך לעולם הזה.
(כה) <b>וַיְחִי מְתוּשֶׁלַח שֶׁבַע וּשְׁמֹנִים שָׁנָה וּמְאַת שָׁנָה, וַיּוֹלֶד אֶת לָמֶךְ </b>
(כו) <b>וַיְחִי מְתוּשֶׁלַח אַחֲרֵי הוֹלִידוֹ אֶת לֶמֶךְ שְׁתַּיִם וּשְׁמוֹנִים שָׁנָה וּשְׁבַע מֵאוֹת שָׁנָה, וַיּוֹלֶד בָּנִים וּבָנוֹת. </b>
(כז) <b>וַיִּהְיוּ כָּל יְמֵי מְתוּשֶׁלַח תֵּשַׁע וְשִׁשִּׁים שָׁנָה וּתְשַׁע מֵאוֹת שָׁנָה, וַיָּמֹת.</b> מתושלח היה זקן בני האדם בכתובים.
(כח) <b>וַיְחִי לֶמֶךְ שְׁתַּיִם וּשְׁמֹנִים שָׁנָה וּמְאַת שָׁנָה, וַיּוֹלֶד בֵּן.</b>
(כט) <b>וַיִּקְרָא אֶת שְׁמוֹ נֹחַ, לֵאמֹר: זֶה יְנַחֲמֵנוּ מִ</b> צער<br>    <b>מַּעֲשֵׂנוּ וּמֵעִצְּבוֹן יָדֵינוּ, מִן הָאֲדָמָה אֲשֶׁר אֵרְרָהּ ה'.</b> ייתכן שילד זה זכה בשמו, משום שכבר בלידתו נראה מיוחד במינו.<br>    נח נקרא על שם הנבואה, התקווה או התפילה לנחמה, הבאה מתוך חיי עמל ועצב. ואכן חייו הוכיחו שהוא היה תקוות האנושות, אך לא היה בכך כדי לנחם את האנושות ממעשיה ומעצבונה, שהרי הוא ומשפחתו לבדם ניצלו ולא הביאו לישועת האנושות הקיימת כולה.
(ל) <b>וַיְחִי לֶמֶךְ אַחֲרֵי הוֹלִידוֹ אֶת נֹחַ חָמֵשׁ וְתִשְׁעִים שָׁנָה וַחֲמֵשׁ מֵאֹת שָׁנָה, וַיּוֹלֶד בָּנִים וּבָנוֹת.</b>
(לא) <b>וַיְהִי כָּל יְמֵי לֶמֶךְ שֶׁבַע וְשִׁבְעִים שָׁנָה וּשְׁבַע מֵאוֹת שָׁנָה, וַיָּמֹת.</b>
(לב) <b>וַיְהִי נֹחַ בֶּן חֲמֵשׁ מֵאוֹת שָׁנָה, וַיּוֹלֶד נֹחַ אֶת שֵׁם אֶת חָם וְאֶת יָפֶת.</b> מתחילת הספר ועד הנה אין נזכרים שלושה בנים בשמותיהם. חכמים עסקו בשאלה אם סדר הופעתם כאן משקף את סדר הולדתם.
<h2>פרק ו</h2>
(א) <b>וַיְהִי כִּי הֵחֵל הָאָדָם</b>,<br>    המין האנושי <br>    <b>לָרֹב עַל פְּנֵי הָאֲדָמָה,</b><br>    <b>וּבָנוֹת יֻלְּדוּ לָהֶם.</b>
(ב) <b>וַיִּרְאוּ בְנֵי הָאֱלֹהִים</b>,<br>    פירוש ראשון: בני המעמדות העליונים, שאולי גדלו וטופחו בנפרד;<br>    כיוון שהאנושות התרבתה, נוצרו בה מעמדות. פירוש שני: מלאכים,<br>    שהגיעו לעולם הזה וקיבלו גוף אנושי ותכונות אנושיות אחדות לשם ניסיון, ונכשלו בו.<br>    אמנם הם חדלו מלהיות מלאכים, אך לצד היצרים האנושיים שנוספו להם, נותרו בהם כוחות עילאיים. <br>    <b>אֶת בְּנוֹת הָאָדָם</b>,<br>    לפי הפירוש הראשון, בנות המעמדות התחתונים. לפי הפירוש השני, כפשוטו, נשים מצאצאי אדם.<br>    <b>כִּי טֹבֹת</b>, יפות<br>    <b>הֵנָּה, וַיִּקְחוּ לָהֶם נָשִׁים מִכֹּל אֲשֶׁר בָּחָרוּ</b>, בין צעירות ובין מבוגרות, בין רווקות ובין נשואות, בלא להתחשב בחוקים כלשהם.
(ג) ועל כן - <br>    <b>וַיֹּאמֶר ה': לֹא יָדוֹן</b>,<br>    לא תישאר קבועה<br>    <br>    <b>רוּחִי</b><br>    <b>בָאָדָם</b>,<br>    במין האנושי <br>    <b>לְעֹלָם,</b><br>    <b>בְּשַׁגַּם הוּא בָשָׂר,</b> משום שהאדם שוב אינו מממש את עליונותו על שאר יצורי עולם; אף הוא בשר. <br>    <b>וְהָיוּ יָמָיו מֵאָה וְעֶשְׂרִים שָׁנָה.</b> עד שיוכרע דינם, אתן להם ארכה של מאה ועשרים שנה. אם לא ישתנו — ייפסק קיומה של האנושות במתכונתה הנוכחית.
(ד) <b>הַנְּפִלִים</b>, הענקים. ייתכן שכונו כך, משום שנפלו מִדרגתם,<br>    או: משום שנפלאו משאר בני האדם.<br>    <br>    <b>הָיוּ בָאָרֶץ בַּיָּמִים הָהֵם</b><br>    <b>וְגַם אַחֲרֵי כֵן</b>.<br>    הנפילים נזכרים גם זמן רב לאחר מכן, חלקם כיצורים אגדיים וחלקם כיצורים שהיו בפועל, אולי כשרידים של אותם ענקים קדמונים, והם תולדת מה שמסופר כאן — <br>    <b>אֲשֶׁר יָבֹאוּ בְּנֵי הָאֱלֹהִים אֶל בְּנוֹת הָאָדָם</b>, <br>    <b>וְיָלְדוּ לָהֶם,</b> את הנפילים. נפילים אלו אמנם אינם בני האלוהים בכל המובנים, אבל הם ענקים וכבירי כוח. הנפילים היו מועטים, אך שלטו במקומות רבים בעולם.<br>    <br>    <b>הֵמָּה הַגִּבֹּרִים אֲשֶׁר מֵעוֹלָם,</b> אליהם מתכוונים כשמדברים על גיבורי קדם עצומים, בדורות שלאחר מכן. <br>    <b>אַנְשֵׁי הַשֵּׁם,</b> אנשים שעשו להם שם, שהמשיכו להזכיר אותם.
(ה) <b>וַיַּרְא ה' כִּי רַבָּה רָעַת הָאָדָם בָּאָרֶץ,</b> המין האנושי הִרבה להרע, <br>    <b>וְכָל יֵצֶר מַחְשְׁבֹת לִבּוֹ רַק רַע כָּל הַיּוֹם</b>. יצר אינו שלילי בהכרח. היצר הוא הכוח הפועל והיוצר באדם, העשוי לפנות לכיוונים שונים. אצל חז"ל מופיע המושג 'יצר טוב',<br>    אבל כאן מדובר ביצר שהוא רק רע. האדם בחר להשתמש ביצריו לרע בלבד.
(ו) <b>וַיִּנָּחֶם ה',</b> ה' התחרט, כביכול, <br>    <b>כִּי עָשָׂה אֶת הָאָדָם בָּאָרֶץ.</b> התקווה שנתלתה באדם, בעל יכולת הבחירה, הכזיבה. <br>    <b>וַיִּתְעַצֵּב אֶל לִבּוֹ.</b> אלו הם ביטויים אנתרופומורפיים, ביטויי האנשה כלפי מעלה, שמשמעם הוא שיצירת האדם נכשלה.
(ז) <b>וַיֹּאמֶר ה': אֶמְחֶה אֶת הָאָדָם אֲשֶׁר בָּרָאתִי מֵעַל פְּנֵי הָאֲדָמָה,מֵאָדָם עַד בְּהֵמָה עַד רֶמֶשׂ וְעַד עוֹף הַשָּׁמָיִם, כִּי נִחַמְתִּי כִּי עֲשִׂיתִם.</b> האדם איננו רק אחרון הברואים ונזר הבריאה; הוא תכלית הבריאה. אם יימחה מן העולם, לא תהיה משמעות לקיומם של שאר היצורים. רק האדם הוא היכול לכוון את העצמים והיצורים הרבים הממלאים את העולם, למשמעות. בהיעדרו — כל אותן הוויות מאבדות את תכלית קיומן.
(ח) <b>וְ</b> רק איש אחד מכלל האנושות — <br>    <b>נֹחַ מָצָא חֵן בְּעֵינֵי ה'.</b> נראה שבשל מעלותיו בחר הקדוש ברוך הוא בנח כאבי האנושות החדשה, לאחר שהתאכזב משאר צאצאיו של אדם.
(ט) <b>אֵלֶּה תּוֹלְדֹת נֹחַ</b>,<br>    קיצור תולדות חייו<br>    <b>: נֹחַ</b> היה <br>    <b>אִישׁ צַדִּיק, תָּמִים הָיָה בְּדֹרֹתָיו,</b> בניגוד לסביבתו.<br>    <b>אֶת הָאֱלֹהִים הִתְהַלֶּךְ נֹחַ.</b> נח היה מחובר לאלוקים, הגה בו וחי עמו. בתקופה זו, קודם שניתנו מצוות לבני האדם, הקשר לאלוקים לא התבטא במעשים מוכתבים. על נח, על חנוך לפניו ועל אברהם אחריו נאמר שהיו מתהלכים את האלוקים או לפניו.<br>    האלוקים היה נושא חייהם, ולכן הם היו בחיריו.
(י) <b>וַיּוֹלֶד נֹחַ שְׁלֹשָׁה בָנִים: אֶת שֵׁם, אֶת חָם וְאֶת יָפֶת.</b>
(יא) <b>וַתִּשָּׁחֵת הָאָרֶץ לִפְנֵי הָאֱלֹהִים, וַתִּמָּלֵא הָאָרֶץ חָמָס.</b> היעדר החוק והסדר, שתואר לעיל ביחס ללקיחת הנשים מִכֹּל אֲשֶׁר בָּחָרוּ,<br>    לא נותר רק בתחום המיני. השחיתות התבטאה גם בכך שהחזקים השתלטו על החלשים, ובכך שהאנשים החלו לגזול ולחטוף זה מזה את רכושם. כך התבטלה אפשרות הקניין והבעלות.
(יב) <b>וַיַּרְא אֱלֹהִים אֶת הָאָרֶץ וְהִנֵּה נִשְׁחָתָה, כִּי הִשְׁחִית כָּל בָּשָׂר אֶת דַּרְכּוֹ עַל הָאָרֶץ.</b> נראה שמבחינת הגורמים הסביבתיים חיי האנושות היו נוחים ושקטים, בדומה לחייהם של מי ששוכנים באזור קו המשווה.<br>    ואולם במקום להיות מאושרים בחלקם, הם ניצלו לרעה את השפע שבהישג ידם, גזלו ולא הכירו בחוקי קניין ובסדרי חברה. בעולמם לא התקיימו גבולות ותיחומים.
(יג) <b>וַיֹּאמֶר אֱלֹהִים לְנֹחַ: קֵץ כָּל בָּשָׂר בָּא לְפָנַי,</b> לפי חשבונותי וסדרי, הגיע סופם של כל היצורים החיים,<br>    <b>כִּי מָלְאָה הָאָרֶץ חָמָס מִפְּנֵיהֶם, וְהִנְנִי מַשְׁחִיתָם אֶת הָאָרֶץ.</b> אשחית אותם עם הארץ עצמה. אולם מכיוון שאתה נבחרת להמשיך את האנושות,
(יד) <b>עֲשֵׂה לְךָ תֵּבַת עֲצֵי גֹפֶר,</b> עצים קלים יחסית, <br>    <b>קִנִּים</b>,<br>    תאים תאים <br>    <b>תַּעֲשֶׂה אֶת הַתֵּבָה.</b><br>    <b>וְכָפַרְתָּ</b>, זַפֵּת<br>    <b>אֹתָהּ מִבַּיִת וּמִחוּץ בַּכֹּפֶר,</b> בעִטרן בסיסי — מין זפת שממנה מייצרים, בין השאר, אספלט. העטרן משמש כחומר הגנה מפני מים.
(טו) <b>וְזֶה אֲשֶׁר תַּעֲשֶׂה אֹתָהּ:</b><br>    <b>שְׁלֹשׁ מֵאוֹת אַמָּה אֹרֶךְ הַתֵּבָה, חֲמִשִּׁים אַמָּה רָחְבָּהּ וּשְׁלֹשִׁים אַמָּה קוֹמָתָהּ.</b> זהו מבנה עצום ויוצא דופן בפרופורציות שלו בהשוואה למבני יבשה.
(טז) <b>צֹהַר</b>,<br>    חלון<br>    <b>תַּעֲשֶׂה לַתֵּבָה,</b> כדי שהאור יוכל לחדור לתוכה. <br>    <b>וְאֶל אַמָּה תְּכַלֶּנָּה מִלְמַעְלָה</b>.<br>    דפנות התיבה יהיו מעין טרפז, כך שאורך הגג יהיה אמה אחת. <br>    <b>וּפֶתַח הַתֵּבָה בְּצִדָּהּ תָּשִׂים,</b> לשם כניסה ויציאה. <br>    <b>תַּחְתִּיִּם שְׁנִיִּם וּשְׁלִשִׁים תַּעֲשֶׂהָ.</b> התיבה צריכה להיבנות בשלוש קומות.
(יז) <b>וַאֲנִי הִנְנִי מֵבִיא אֶת הַמַּבּוּל,</b> השיטפון,<br>    או: המשפט, גזר הדין.<br>    אביא את גזר הדין שהוא <br>    <b>מַיִם עַל הָאָרֶץ, לְשַׁחֵת כָּל בָּשָׂר אֲשֶׁר בּוֹ רוּחַ חַיִּים מִתַּחַת הַשָּׁמָיִם.</b> ובתוך המים הללו <br>    <b>כֹּל אֲשֶׁר בָּאָרֶץ</b>,<br>    כל מה שנמצא לפחות ביבשת <br>    <b>—</b><br>    <b>יִגְוָע</b>.
(יח) <b>וַהֲקִמֹתִי אֶת בְּרִיתִי אִתָּךְ,</b> אני כורת אתך עתה ברית, שתאושר ותקוים לאחר מכן. <br>    <b>וּבָאתָ אֶל הַתֵּבָה, אַתָּה וּבָנֶיךָ וְאִשְׁתְּךָ וּנְשֵׁי בָנֶיךָ אִתָּךְ.</b>
(יט) <b>וּמִכָּל הָחַי, מִכָּל בָּשָׂר שְׁנַיִם מִכֹּל תָּבִיא אֶל הַתֵּבָה לְהַחֲיֹת אִתָּךְ, זָכָר וּנְקֵבָה יִהְיוּ.</b> אל התיבה עליך להכניס את בסיס הקיום העתידי הן של האנושות הן של בעלי החיים.
(כ) <b>מֵהָעוֹף לְמִינֵהוּ וּמִן הַבְּהֵמָה לְמִינָהּ, מִכֹּל רֶמֶשׂ הָאֲדָמָה לְמִינֵהוּ, שְׁנַיִם מִכֹּל יָבֹאוּ אֵלֶיךָ</b>. אינך מצווה לצוד אותם; אני אגרום להם להגיע אליך, זוגות זוגות, בעצמם,<br>    כדי <br>    <b>לְהַחֲיוֹת</b> מהם את כל יצורי העולם. אמנם אינך נדרש לאסוף את בעלי החיים אל התיבה, אבל מוטלת עליך חובה אחרת —
(כא) <b>וְאַתָּה, קַח לְךָ מִכָּל מַאֲכָל אֲשֶׁר יֵאָכֵל,</b> עליך לאסוף את המאכלים המתאימים לאכילתך ולאכילתם של כל בעלי החיים שיחיו בתיבה. <br>    <b>וְאָסַפְתָּ אֵלֶיךָ, וְהָיָה לְךָ וְלָהֶם לְאָכְלָה.</b>
(כב) <b>וַיַּעַשׂ נֹחַ כְּכֹל אֲשֶׁר צִוָּה אֹתוֹ אֱלֹהִים, כֵּן עָשָׂה.</b> מקיצור הלשון אין להסיק שהיה זה תהליך פשוט. ואכן המדרשים מאריכים בתיאורי קורותיו של נח בזמן בניית התיבה.<br>    במשך מאה שנה ויותר טרח נח לבנות תיבה עצומה.<br>    לתיבה שבנה לא היה הגה ולא תורן, לא מפרש ולא משוט. היא לא היתה דומה לאנייה ולא לבניין. היא לא היתה אמורה לשוט לכיוון כלשהו אלא לצוף. ייתכן שהיה מסוגל להסביר, במגומגם, את מטרת עבודתו, אך קל לשער את הקשיים המעשיים והחברתיים הכרוכים בכך.
<h2>פרק ז</h2>
(א) <b>וַיֹּאמֶר ה' לְנֹחַ: בֹּא אַתָּה וְכָל בֵּיתְךָ אֶל הַתֵּבָה, כִּי אֹתְךָ רָאִיתִי צַדִּיק לְפָנַי בַּדּוֹר הַזֶּה.</b> בניגוד לבהמות ולחיות, שנכנסו לתיבה באקראי, אתה נבחרת מתוך בני האדם בשל צדקתך.
(ב) <b>מִכֹּל הַבְּהֵמָה הַטְּהוֹרָה</b>— מקובל לפרש, הבהמה שמאוחר יותר תיחשב טהורה בדיני ישראל. אולם ייתכן שההבחנה בין בעלי חיים טהורים ושאינם טהורים היא עתיקת יומין, והתקיימה עוד קודם מתן תורה. <br>    <b>תִּקַּח לְךָ שִׁבְעָה שִׁבְעָה, אִישׁ וְאִשְׁתּוֹ, וּמִן הַבְּהֵמָה אֲשֶׁר לֹא טְהֹרָה הִוא שְׁנַיִם, אִישׁ וְאִשְׁתּוֹ.</b> כיוון שהתורה מתייחסת לזוגות מסוימים, זוג יחיד מכל מין שהוא לבדו נשאר בעולם, היא נוקטת כאן לשון חריגה, ומכנה את הזכר והנקבה בבעלי החיים אִישׁ וְאִשְׁתּוֹ.
(ג) <b>גַּם מֵעוֹף הַשָּׁמַיִם שִׁבְעָה שִׁבְעָה זָכָר וּנְקֵבָה, לְחַיּוֹת זֶרַע עַל פְּנֵי כָל הָאָרֶץ</b>.
(ד) <b>כִּי לְיָמִים עוֹד שִׁבְעָה</b>, בעוד שבעה ימים <br>    <b>אָנֹכִי מַמְטִיר עַל הָאָרֶץ אַרְבָּעִים יוֹם וְאַרְבָּעִים לָיְלָה, וּמָחִיתִי אֶת כָּל הַיְקוּם,</b> כל מה שקיים ועומד בעולם,<br>    <b>אֲשֶׁר עָשִׂיתִי</b><br>    <b>מֵעַל פְּנֵי הָאֲדָמָה.</b>
(ה) <b>וַיַּעַשׂ נֹחַ כְּכֹל אֲשֶׁר צִוָּהוּ ה'.</b> נח עדיין לא ראה מבול של ממש, אך נכנס לתיבה, כיוון שציית לצו ה' והאמין לדבריו.
(ו) <b>וְנֹחַ בֶּן שֵׁשׁ מֵאוֹת שָׁנָה</b> באותו זמן, <br>    <b>וְהַמַּבּוּל</b>, השיטפון, או: גזר הדין <br>    <b>הָיָה מַיִם עַל הָאָרֶץ.</b>
(ז) <b>וַיָּבֹא נֹחַ וּבָנָיו וְאִשְׁתּוֹ וּנְשֵׁי בָנָיו אִתּוֹ אֶל הַתֵּבָה, מִפְּנֵי מֵי הַמַּבּוּל.</b>
(ח) <b>מִן הַבְּהֵמָה הַטְּהוֹרָה וּמִן הַבְּהֵמָה אֲשֶׁר אֵינֶנָּה טְהֹרָה, וּמִן הָעוֹף וְכֹל אֲשֶׁר רֹמֵשׂ עַל הָאֲדָמָה,</b>
(ט) <b>שְׁנַיִם שְׁנַיִם בָּאוּ אֶל נֹחַ אֶל הַתֵּבָה זָכָר וּנְקֵבָה, כַּאֲשֶׁר צִוָּה אֱלֹהִים אֶת נֹחַ.</b> מאליהם הגיעו אל נח זוגות זוגות מרוב מיני החיות, וממינים מסוימים שבעה שבעה. בעלי חיים אלו הם ששרדו בתיבה.
(י) <b>וַיְהִי לְשִׁבְעַת הַיָּמִים, וּמֵי הַמַּבּוּל הָיוּ עַל הָאָרֶץ.</b>
(יא) <b>בִּשְׁנַת שֵׁשׁ מֵאוֹת שָׁנָה לְחַיֵּי נֹחַ בַּחֹדֶשׁ הַשֵּׁנִי</b>. ייתכן שמדובר בחודש השני לאחר יום הולדתו של נח. אולם חכמים פירושוהו כחודש השני באופן אובייקטיבי, כלומר כחודש השני לבריאת העולם, ונחלקו אם הוא חודש אייר, השני לניסן, או חודש מרחשוון, השני לתשרי.<br>    <br>    <b>בְּשִׁבְעָה עָשָׂר יוֹם לַחֹדֶשׁ, בַּיּוֹם הַזֶּה נִבְקְעוּ כָּל מַעְיְנֹת תְּהוֹם רַבָּה,</b> הזורמים תמיד לאט ובמתינות, <br>    <b>וַאֲרֻבֹּת</b>,<br>    חלונות<br>    <b>הַשָּׁמַיִם נִפְתָּחוּ.</b> אין מדובר כאן בטפטוף אלא המים קלחו ושטפו.
(יב) <b>וַיְהִי הַגֶּשֶׁם עַל הָאָרֶץ אַרְבָּעִים יוֹם וְאַרְבָּעִים לָיְלָה</b> ברציפות.
(יג) <b>בְּעֶצֶם הַיּוֹם הַזֶּה בָּא נֹחַ וְשֵׁם וְחָם וָיֶפֶת בְּנֵי נֹחַ, וְאֵשֶׁת נֹחַ וּשְׁלֹשֶׁת נְשֵׁי בָנָיו אִתָּם</b><br>    <b>אֶל הַתֵּבָה.</b>
(יד) <b>הֵמָּה וְכָל הַחַיָּה לְמִינָהּ וְכָל הַבְּהֵמָה לְמִינָהּ וְכָל הָרֶמֶשׂ הָרֹמֵשׂ עַל הָאָרֶץ לְמִינֵהוּ וְכָל הָעוֹף לְמִינֵהוּ, כֹּל צִפּוֹר כָּל כָּנָף,</b> גם החרקים המכונפים.
(טו) <b>וַיָּבֹאוּ אֶל נֹחַ אֶל הַתֵּבָה שְׁנַיִם שְׁנַיִם מִכָּל הַבָּשָׂר אֲשֶׁר בּוֹ רוּחַ חַיִּים.</b>
(טז) <b>וְהַבָּאִים זָכָר וּנְקֵבָה מִכָּל בָּשָׂר בָּאוּ, כַּאֲשֶׁר צִוָּה אֹתוֹ אֱלֹהִים. וַיִּסְגֹּר ה' בַּעֲדוֹ.</b> בשל עצמתו של השיטפון, שלא היה כמותו, ואשר פרץ מלמעלה ומלמטה — נדרשה סגירה מיוחדת של הקדוש ברוך הוא, כביכול, כדי שהמים לא יחדרו לתיבה.
(יז) <b>וַיְהִי הַמַּבּוּל אַרְבָּעִים יוֹם עַל הָאָרֶץ, וַיִּרְבּוּ הַמַּיִם וַיִּשְׂאוּ אֶת הַתֵּבָה, וַתָּרָם מֵעַל הָאָרֶץ.</b> אחרי ארבעים יום של שיטפון בלתי פוסק התיבה — שהיתה בוודאי כבדה מאוד — התחילה להתרומם מעל הארץ.
(יח) <b>וַיִּגְבְּרוּ הַמַּיִם, וַיִּרְבּוּ מְאֹד עַל הָאָרֶץ, וַתֵּלֶךְ הַתֵּבָה עַל פְּנֵי הַמָּיִם.</b> התיבה התחילה לצוף. כיוון שהיא אינה אנייה ואין כל דרך לכוון אותה, היא נסחפה עם תגבורת המים ותנועתם.
(יט) <b>וְהַמַּיִם גָּבְרוּ מְאֹד מְאֹד עַל הָאָרֶץ, וַיְכֻסּוּ כָּל הֶהָרִים הַגְּבֹהִים אֲשֶׁר תַּחַת כָּל הַשָּׁמָיִם.</b>
(כ) <b>חֲמֵשׁ עֶשְׂרֵה אַמָּה מִלְמַעְלָה גָּבְרוּ הַמָּיִם, וַיְכֻסּוּ הֶהָרִים.</b>
(כא) <b>וַיִּגְוַע כָּל בָּשָׂר הָרֹמֵשׂ עַל הָאָרֶץ, בָּעוֹף וּבַבְּהֵמָה וּבַחַיָּה וּבְכָל הַשֶּׁרֶץ הַשֹּׁרֵץ עַל הָאָרֶץ, וְכֹל הָאָדָם.</b>
(כב) <b>כֹּל אֲשֶׁר נִשְׁמַת רוּחַ חַיִּים בְּאַפָּיו מִכֹּל אֲשֶׁר בֶּחָרָבָה,</b> כל היצורים החיים במקומות היבשים<br>    — <br>    <b>מֵתוּ.</b> עצמת המים, כַּמותם ולדעת חכמים — גם חומם<br>    השמידו את כל היצורים החיים. מן הסתם, היצורים היודעים לשחות ניסו לשחות, אבל לא עמדו בשיטפון העצום. בוודאי ניסו בני האדם למצוא להם מסתור ולהיאחז בקרשי הצלה, אבל הכול נגמר ונשטף.
(כג) <b>וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה, מֵאָדָם עַד בְּהֵמָה עַד רֶמֶשׂ וְעַד עוֹף הַשָּׁמַיִם, וַיִּמָּחוּ מִן הָאָרֶץ. וַיִּשָּׁאֶר אַךְ נֹחַ וַאֲשֶׁר אִתּוֹ בַּתֵּבָה.</b>
(כד) <b>וַיִּגְבְּרוּ הַמַּיִם עַל הָאָרֶץ חֲמִשִּׁים וּמְאַת יוֹם.</b> במשך מאה וחמישים יום ייתכן שהגשמים הוסיפו לרדת, ומי המעיינות המשיכו לנבוע, אך עצמת המים נחלשה. במאה וחמישים היום הללו הכול זרם והתערבב. האוקיינוסים חרגו מגבולותיהם, והימים גאו מעבר לקו החוף. במשך כמעט מחצית השנה לא היה בעולם כולו דבר מלבד מים והתיבה שצפה עליהם אי שם. שוכניה לא ידעו היכן הם, ואולי אף לא יכלו לדעת כמה זמן חלף מאז שהסתגרו בתיבה, שכן חישובי הזמן באותה עת היו תלויים בגרמי השמים, וספק אם יכלו אז להבחין בין יום ללילה.
<h2>פרק ח</h2>
(א) <b>וַיִּזְכֹּר אֱלֹהִים אֶת נֹחַ, וְאֵת כָּל הַחַיָּה וְאֶת כָּל הַבְּהֵמָה אֲשֶׁר אִתּוֹ בַּתֵּבָה. וַיַּעֲבֵר אֱלֹהִים רוּחַ עַל הָאָרֶץ, וַיָּשֹׁכּוּ הַמָּיִם.</b> המים שככו, נחו מזעפם. לא נוספו עוד מים.
(ב) <b>וַיִּסָּכְרוּ</b>, נסגרו <br>    <b>מַעְיְנֹת תְּהוֹם וַאֲרֻבֹּת הַשָּׁמָיִם, וַיִּכָּלֵא</b>, חדל<br>    <b>הַגֶּשֶׁם מִן הַשָּׁמָיִם.</b>
(ג) <b>וַיָּשֻׁבוּ הַמַּיִם מֵעַל הָאָרֶץ הָלוֹךְ וָשׁוֹב,</b> המים שגאו ועלו מעבר להרים, ירדו לעמקים, ומן העמקים שבו וזרמו אל הים. תהליכים אלו ארכו זמן, משום שכל העולם היה מוצף. <br>    <b>וַיַּחְסְרוּ הַמַּיִם מִקְצֵה חֲמִשִּׁים וּמְאַת יוֹם.</b> אחרי מאה וחמישים ימי המבול התחילו המים להתמעט.
(ד) <b>וַתָּנַח הַתֵּבָה בַּחֹדֶשׁ הַשְּׁבִיעִי בְּשִׁבְעָה עָשָׂר יוֹם לַחֹדֶשׁ</b>, כשהסתיימו מאה וחמישים יום מהחודש השני,<br>    <b>עַל הָרֵי אֲרָרָט.</b> המים התמעטו עד שהתיבה נחה שוב על הארץ, אם כי לא במקום שבו נח בנה אותה. ניתן להניח שהתיבה נבנתה באזורים שבהם ישבו בני אדם באותה תקופה, במסופוטמיה או בסביבתה, והיא נסחפה למרחק לא מבוטל, עד הרי אררט הגבוהים, הקרובים כנראה להרים הקרויים כך גם בימינו.
(ה) <b>וְהַמַּיִם הָיוּ הָלוֹךְ וְחָסוֹר עַד הַחֹדֶשׁ הָעֲשִׂירִי. בָּעֲשִׂירִי,</b> בחודש העשירי <br>    <b>בְּאֶחָד לַחֹדֶשׁ נִרְאוּ</b>, נתגלו <br>    <b>רָאשֵׁי הֶהָרִים.</b> מכיוון שהתיבה היתה כבדה למדי, והיתה שקועה בתוך המים, עבר זמן נוסף משעה שנחה על ההרים ועד שההרים עצמם נחשפו.
(ו) <b>וַיְהִי מִקֵּץ אַרְבָּעִים יוֹם,</b> מן הזמן שבו ראשי ההרים נגלו לעין. רק לאחר שנראו ראשי ההרים, אפשר היה לדעת בוודאות שהמים יורדים והולכים. <br>    <b>וַיִּפְתַּח נֹחַ אֶת חַלּוֹן הַתֵּבָה אֲשֶׁר עָשָׂה.</b>
(ז) <b>וַיְשַׁלַּח אֶת הָעֹרֵב,</b> נח בחר לשלח את העורב, משום שהניח שעוף זה, הניזון מפגרים, יהיה הראשון שימצא לעצמו דבר מאכל. אם ימצא מזון, יֵדע נח שמפלס המים ירד.<br>    <br>    <b>וַיֵּצֵא יָצוֹא וָשׁוֹב</b> בלא להביא כל סימן<br>    <b>עַד יְבֹשֶׁת הַמַּיִם מֵעַל הָאָרֶץ.</b>
(ח) <b>וַיְשַׁלַּח אֶת הַיּוֹנָה</b>, שאף היא מסוגלת לעוף למרחקים גדולים למדי,<br>    <b>מֵאִתּוֹ, לִרְאוֹת הֲקַלּוּ הַמַּיִם מֵעַל פְּנֵי הָאֲדָמָה.</b>
(ט) <b>וְלֹא מָצְאָה הַיּוֹנָה מָנוֹחַ לְכַף רַגְלָהּ,</b><br>    <b>וַתָּשָׁב אֵלָיו אֶל הַתֵּבָה, כִּי מַיִם עַל פְּנֵי כָל הָאָרֶץ. וַיִּשְׁלַח יָדוֹ וַיִּקָּחֶהָ, וַיָּבֵא אֹתָהּ אֵלָיו אֶל הַתֵּבָה.</b>
(י) <b>וַיָּחֶל עוֹד שִׁבְעַת יָמִים אֲחֵרִים, וַיֹּסֶף שַׁלַּח אֶת הַיּוֹנָה מִן הַתֵּבָה</b> מן הסתם בבוקר.
(יא) <b>וַתָּבֹא אֵלָיו הַיּוֹנָה לְעֵת עֶרֶב,</b><br>    <b>וְהִנֵּה עֲלֵה זַיִת טָרָף</b> תלוש,<br>    <br>    <b>בְּפִיהָ,</b> כיוון שעלי הזית קשים יחסית, הם לא נרקבו במים.<br>    <b>וַיֵּדַע נֹחַ כִּי קַלּוּ</b>, נעשו קלים, התמעטו <br>    <b>הַמַּיִם מֵעַל הָאָרֶץ.</b>
(יב) <b>וַיִּיָּחֶל</b>,<br>    נח חיכה<br>    <b>עוֹד</b><br>    <b>שִׁבְעַת יָמִים אֲחֵרִים, וַיְשַׁלַּח אֶת הַיּוֹנָה, וְלֹא יָסְפָה שׁוּב אֵלָיו עוֹד</b>,<br>    כיוון שחנתה באחד המקומות שיבשו בינתיים.
(יג) <b>וַיְהִי בְּאַחַת וְשֵׁשׁ מֵאוֹת שָׁנָה, בָּרִאשׁוֹן בְּאֶחָד לַחֹדֶשׁ, חָרְבוּ הַמַּיִם מֵעַל הָאָרֶץ.</b> המים יבשו מאותם מקומות שהיו יבָּשה לפני המבול.<br>    <b>וַיָּסַר נֹחַ אֶת מִכְסֵה הַתֵּבָה,</b> נראה שהחלון היה קטן מאוד, ורק כשנח הסיר את המכסה יכול היה לראות —<br>    <b>וְהִנֵּה חָרְבוּ פְּנֵי הָאֲדָמָה.</b> המים נעלמו, אך האדמה נותרה בוצית.
(יד) <b>וּבַחֹדֶשׁ הַשֵּׁנִי בְּשִׁבְעָה וְעֶשְׂרִים יוֹם לַחֹדֶשׁ יָבְשָׁה הָאָרֶץ.</b> חלף זמן נוסף עד שהאדמה יבשה, כך שניתן היה לצעוד עליה.
(טו) ואכן — <br>    <b>וַיְדַבֵּר אֱלֹהִים אֶל נֹחַ לֵאמֹר:</b>
(טז) <b>צֵא מִן הַתֵּבָה, אַתָּה וְאִשְׁתְּךָ וּבָנֶיךָ וּנְשֵׁי בָנֶיךָ אִתָּךְ.</b>
(יז) <b>כָּל הַחַיָּה אֲשֶׁר אִתְּךָ מִכָּל בָּשָׂר, בָּעוֹף וּבַבְּהֵמָה וּבְכָל הָרֶמֶשׂ הָרֹמֵשׂ עַל הָאָרֶץ הַיְצֵא אִתָּךְ,</b> הוצא אותם בכוח, שכן היו בעלי חיים שהתרגלו לחיים בתיבה. אמנם לא היו אלה חיי חופש, אך מזונם היה מוכן להם בשלווה ובמנוחה, ואולי מקצתם היו שרויים בתרדמת או עילפון חלקי בשל התנאים. על כן היה צורך לכפות עליהם את היציאה. <br>    <b>וְשָׁרְצוּ בָאָרֶץ,</b> יתרבו מאוד, כך שייראו בכל מקום, כשרצים.<br>    <br>    <b>וּפָרוּ וְרָבוּ עַל הָאָרֶץ.</b> כך יתפתח מעתה עולם חדש.
(יח) <b>וַיֵּצֵא נֹחַ וּבָנָיו וְאִשְׁתּוֹ וּנְשֵׁי בָנָיו אִתּוֹ.</b>
(יט) <b>כָּל הַחַיָּה, כָּל הָרֶמֶשׂ וְכָל הָעוֹף, כֹּל רוֹמֵשׂ עַל הָאָרֶץ, לְמִשְׁפְּחֹתֵיהֶם יָצְאוּ מִן הַתֵּבָה.</b>
(כ) <b>וַיִּבֶן נֹחַ מִזְבֵּחַ לַה'. וַיִּקַּח מִכֹּל הַבְּהֵמָה הַטְּהוֹרָה וּמִכֹּל הָעוֹף הַטָּהֹר, וַיַּעַל עֹלֹת בַּמִּזְבֵּחַ.</b>
(כא) <b>וַיָּרַח ה' אֶת רֵיחַ הַנִּיחֹחַ,</b> זהו ביטוי סמלי, המופיע גם במקומות נוספים העוסקים בקרבנות, אשר משמעו הפשוט שביעות רצון. <br>    <b>וַיֹּאמֶר ה' אֶל לִבּוֹ</b>— ביטוי אנתרופומורפי, מעין הרהור אלוקי<br>    <b>: לֹא אֹסִף לְקַלֵּל עוֹד אֶת הָאֲדָמָה בַּעֲבוּר הָאָדָם,</b> כשם שעשיתי במבול, <br>    <b>כִּי יֵצֶר לֵב הָאָדָם רַע מִנְּעֻרָיו,</b> מצעירותו. חכמים דרשו: "משעה שהוא ננער ויוצא לעולם", כלומר מלידתו.<br>    האדם, על יצרו, אינו רע בהכרח, אולם יצרו מאפשר לו להיות רע, והוא מצוי תחת פיתוי מתמיד. על כן —<br>    <b>וְלֹא אֹסִף עוֹד לְהַכּוֹת אֶת כָּל חַי כַּאֲשֶׁר עָשִׂיתִי.</b> כדי לתקן את השחתתו של היצר הרע, זקוקה האנושות למציאות קבועה ויציבה. לכן ההיסטוריה האנושית לא תדע עוד התרחשויות קטסטרופליות כוללניות כאלה, אלא תתנהל בעליות ובירידות מתונות יחסית.
(כב) <b>עֹד כָּל יְמֵי הָאָרֶץ, זֶרַע וְקָצִיר וְקֹר וָחֹם וְקַיִץ וָחֹרֶף וְיוֹם וָלַיְלָה</b>. בזמן המבול עונות השנה וחילופי היום והלילה בטלו. לאחר המבול ה' כונן מחדש את הזמן ופרקיו וקבע כי הם <br>    <b>לֹא יִשְׁבֹּתוּ.</b> העולם ינהג כמנהגו, המין האנושי יוסיף להתקיים, ולא יבוא שוב מבול.
<h2>פרק ט</h2>
(א) <b>וַיְבָרֶךְ אֱלֹהִים אֶת נֹחַ וְאֶת בָּנָיו, וַיֹּאמֶר לָהֶם:</b><br>    <b>פְּרוּ וּרְבוּ וּמִלְאוּ אֶת הָאָרֶץ.</b> אמנם ברכה זו נאמרה לאדם הראשון, אבל לכאורה הקדוש ברוך הוא ביטל אותה בכַלותו את בני האדם. משום כך ניתנה כאן ברכה זו פעם נוספת.
(ב) <b>וּמוֹרַאֲכֶם וְחִתְּכֶם</b>, הפחד מכם<br>    <b>יִהְיֶה עַל כָּל חַיַּת הָאָרֶץ וְעַל כָּל עוֹף הַשָּׁמָיִם, בְּכֹל אֲשֶׁר תִּרְמֹשׂ הָאֲדָמָה וּבְכָל דְּגֵי הַיָּם,</b> אשר כל אלה<br>    <b>בְּיֶדְכֶם נִתָּנוּ.</b> לפני המבול התקיימו בין האדם לבעלי החיים בעיקר יחסי שכנות. אמנם ניתנה לאדם זכות ממשלה בבעלי החיים,<br>    וגם היו אז שעסקו ברעיית צאן, אבל נאסר על האדם לנצלם לאכילה, וכנראה בני האדם לא נגעו בהם לרעה. כאן אלוקים מטיל את אימת האדם על שאר היצורים החיים.
(ג) <b>כָּל רֶמֶשׂ אֲשֶׁר הוּא חַי לָכֶם יִהְיֶה לְאָכְלָה</b>, מעתה מותר לכם לאכול גם בעלי חיים. <br>    <b>כְּיֶרֶק עֵשֶׂב נָתַתִּי לָכֶם אֶת כֹּל.</b> עד כה אתם ובעלי החיים הייתם צמחוניים,<br>    ועכשיו נתונה לכם הרשות לאכול כל מה שנמצא בעולם.
(ד) לאחר שניתן ההיתר לאכול מן החי, באה גם הגדרת גבולותיו של ההיתר הזה — <br>    <b>אַךְ בָּשָׂר בְּנַפְשׁוֹ דָמוֹ לֹא תֹאכֵלוּ.</b> אסור לכם לאכול את הבשר כאשר הוא מחובר עם נפשו. זהו האיסור על אכילת אבר מן החי — האיסור לחתוך חתיכה מבעל החיים החי ולאכלה.<br>    גם אם הותרה לאדם אכילת בעל חיים, אין בכך כדי להרשות לו להתאכזר או לעשות מעשה הדומה לאכזריות.
(ה) ומגבלה נוספת — <br>    <b>וְאַךְ אֶת דִּמְכֶם לְנַפְשֹׁתֵיכֶם אֶדְרֹשׁ.</b> זכותכם להרוג יצורים אחרים חלה רק על אלה שאינם אדם. בני האדם אינם משתווים לשאר היצורים החיים. אם דמו של אדם יישפך, האחריות תוטל על האדם ששפך אותו,<br>    וכן <br>    <b>מִיַּד כָּל חַיָּה אֶדְרְשֶׁנּוּ.</b> כיוון שהריגת אדם היא פגיעה במה שאיננו חלק ממערכת בעלי החיים, אסור גם לבעלי חיים להרוג בני אדם. מאוחר יותר מופיעה בהלכה החובה להעמיד לדין ולהעניש שור או כל בעל חיים אחר ההורג אדם.<br>    כמובן, <br>    <b>וּמִיַּד הָאָדָם,</b><br>    <b>מִיַּד אִישׁ אָחִיו</b>, מידו של איש השופך דם אחיו,<br>    <br>    <b>אֶדְרֹשׁ אֶת נֶפֶשׁ הָאָדָם.</b>
(ו) <b>שֹׁפֵךְ דַּם הָאָדָם, בָּאָדָם</b>—<br>    <b>דָּמוֹ יִשָּׁפֵךְ.</b> זוהי הופעתו הראשונה של עונש המוות, והוא מוטל על רוצח אדם. הטעם לכל הציוויים הללו הוא — <br>    <b>כִּי בְּצֶלֶם אֱלֹהִים עָשָׂה אֶת הָאָדָם.</b> האדם איננו רק אחד מיצורי המערכת הזואולוגית. כיוון שנעשה בצלם אלוקים, יש לנהוג בו כבוד.
(ז) <b>וְאַתֶּם פְּרוּ וּרְבוּ, שִׁרְצוּ בָאָרֶץ וּרְבוּ בָהּ.</b> חלק מן הדברים שנאמרו לאדם הראשון עומדים עדיין בעינם, ובכל זאת ניתנים כאן גם חוקים חדשים, המתאימים למציאות שהשתנתה.
(ח) <b>וַיֹּאמֶר אֱלֹהִים אֶל נֹחַ וְאֶל בָּנָיו אִתּוֹ לֵאמֹר:</b> מכם אני דורש לקיים את החובות הללו.
(ט) <b>וַאֲנִי,</b><br>    <b>הִנְנִי מֵקִים</b>,<br>    מעמיד ומקיים, כורת<br>    <b>אֶת בְּרִיתִי אִתְּכֶם וְאֶת</b>,<br>    ועם<br>    <b>זַרְעֲכֶם אַחֲרֵיכֶם.</b>
(י) <b>וְאֵת כָּל נֶפֶשׁ הַחַיָּה אֲשֶׁר אִתְּכֶם בָּעוֹף בַּבְּהֵמָה וּבְכָל חַיַּת הָאָרֶץ</b>ש<br>    <b>אִתְּכֶם, מִכֹּל יֹצְאֵי הַתֵּבָה,</b> והברית היא <br>    <b>לְכֹל חַיַּת הָאָרֶץ.</b> הברית תקפה ביחס לכל יצורי העולם החיים.
(יא) <b>וַהֲקִמֹתִי אֶת בְּרִיתִי אִתְּכֶם,</b> שתמציתה ועיקרה הוא — <br>    <b>וְלֹא יִכָּרֵת כָּל בָּשָׂר עוֹד מִמֵּי הַמַּבּוּל, וְלֹא יִהְיֶה עוֹד מַבּוּל לְשַׁחֵת הָאָרֶץ.</b>
(יב) <b>וַיֹּאמֶר אֱלֹהִים: זֹאת אוֹת,</b> סימן <br>    <b>הַבְּרִית אֲשֶׁר אֲנִי נֹתֵן בֵּינִי וּבֵינֵיכֶם וּבֵין כָּל נֶפֶשׁ חַיָּה אֲשֶׁר אִתְּכֶם, לְדֹרֹת עוֹלָם:</b>
(יג) <b>אֶת קַשְׁתִּי נָתַתִּי בֶּעָנָן, וְהָיְתָה לְאוֹת בְּרִית בֵּינִי וּבֵין הָאָרֶץ.</b> הקשת בענן היא סימן לברית ביני לבין יושבי העולם.
(יד) <b>וְהָיָה בְּעַנְנִי עָנָן עַל הָאָרֶץ, וְנִרְאֲתָה הַקֶּשֶׁת בֶּעָנָן.</b>
(טו) <b>וְזָכַרְתִּי אֶת בְּרִיתִי אֲשֶׁר בֵּינִי וּבֵינֵיכֶם וּבֵין כָּל נֶפֶשׁ חַיָּה בְּכָל בָּשָׂר, וְלֹא יִהְיֶה עוֹד הַמַּיִם לְמַבּוּל לְשַׁחֵת כָּל בָּשָׂר.</b>
(טז) <b>וְהָיְתָה הַקֶּשֶׁת בֶּעָנָן, וּרְאִיתִיהָ לִזְכֹּר בְּרִית עוֹלָם בֵּין אֱלֹהִים וּבֵין כָּל נֶפֶשׁ חַיָּה בְּכָל בָּשָׂר אֲשֶׁר עַל הָאָרֶץ.</b>
(יז) <b>וַיֹּאמֶר אֱלֹהִים אֶל נֹחַ: זֹאת אוֹת הַבְּרִית אֲשֶׁר הֲקִמֹתִי בֵּינִי וּבֵין כָּל בָּשָׂר אֲשֶׁר עַל הָאָרֶץ.</b> הקשת מייצגת את הברית בין הקדוש ברוך הוא לבין בני האדם. כיוון שאפשר גם לראותה כאות להתגלותו בעולם, הורו חכמים לנהוג כבוד במראה הקשת, ולהיזהר שלא להסתכל בה.
(יח) <b>וַיִּהְיוּ בְנֵי נֹחַ הַיֹּצְאִים מִן הַתֵּבָה שֵׁם וְחָם וָיָפֶת,וְחָם הוּא אֲבִי כְנָעַן.</b> תוספת זו חשובה להמשך.
(יט) <b>שְׁלֹשָׁה אֵלֶּה בְּנֵי נֹחַ, וּמֵאֵלֶּה נָפְצָה כָל הָאָרֶץ.</b> בני נח התרבו, עד שמילאו את הארץ כולה.
(כ) <b>וַיָּחֶל נֹחַ אִישׁ הָאֲדָמָה וַיִּטַּע כָּרֶם.</b> כפי שסופר כבר קודם,<br>    נח היה חקלאי. אחד המעשים הראשונים שעשה לאחר המבול, היה נטיעת כרם. נראה כי נח העדיף את נטיעת הכרם על פני זריעתם של דגנים חיוניים או על פני נטיעתם של עצי פרי הנחוצים לקיומו. ניתן לשמוע בין השיטין תוכחה כלפי נח, שהעדיף להכין את היין, שהוא בגדר מותרות.<br>    ייתכן שהוא נטע דווקא כרם משום שביקש להשתכר. אחרי שכל העולם שהכיר חרב, ביקש לטשטש את תודעתו כדי להתגבר על הטראומה.
(כא) <b>וַיֵּשְׁתְּ מִן הַיַּיִן וַיִּשְׁכָּר</b><br>    <b>וַיִּתְגַּל בְּתוֹךְ אָהֳלֹה.</b> מכיוון שהיה שיכור ושכב על הארץ, מלבושיו, שהיו כעין גלימות רחבות, הוסרו ממנו, והוא נותר ערום באוהל.
(כב) <b>וַיַּרְא חָם אֲבִי כְנַעַן אֵת עֶרְוַת אָבִיו,</b> נראה כי כנען מוזכר כאן משום שהיה מעורב במעשה, כפי שהסבירו חכמים, בין בכך שהוא הציץ באוהל בראשונה והלך לספר לאביו, בין בעשיית מעשים גרועים יותר.<br>    הביטוי 'לראות ערווה' (כמו 'לגלות ערווה'), המופיע בתורה גם בהקשרים הלכתיים, אינו מובן כמשמעו המילולי, אלא כקיום מגע מיני אסור.<br>    ייתכן שנרמז כאן שחם, או כנען בנו, עשה בנח מעשה מיני כלשהו.<br>    ואולם ייתכן גם שחם רק ראה, כפשוטו, את ערוות נח, אלא שלא הסתיר קלונו של אביו אלא להיפך, ביזה אותו.<br>    <br>    <b>וַיַּגֵּד לִשְׁנֵי אֶחָיו בַּחוּץ.</b>
(כג) <b>וַיִּקַּח שֵׁם וָיֶפֶת אֶת הַשִּׂמְלָה,</b> בגד רחב המכסה את כל הגוף,<br>    <b>וַיָּשִׂימוּ</b> אותה <br>    <b>עַל שְׁכֶם שְׁנֵיהֶם. וַיֵּלְכוּ אֲחֹרַנִּית,</b> הם לא נהגו ביזיון באביהם, ולא זו בלבד אלא שהתנהגו בצניעות יתרה, <br>    <b>וַיְכַסּוּ אֵת עֶרְוַת אֲבִיהֶם וּפְנֵיהֶם אֲחֹרַנִּית,</b><br>    <b>וְעֶרְוַת אֲבִיהֶם לֹא רָאוּ.</b>
(כד) <b>וַיִּיקֶץ נֹחַ מִיֵּינוֹ, וַיֵּדַע</b>. נח לא היה מן השיכורים שאין להם כל מודעות למה שהתרחש בעת שכרותם. אמנם בזמן שכרותו התנהג באופן חריג ולא היה מודע למעשיו, אך כשהתפכח הצליח לזכור <br>    <b>אֵת אֲשֶׁר עָשָׂה לוֹ בְּנוֹ הַקָּטָן</b>, חם, או: כנען, נכדו.
(כה) <b>וַיֹּאמֶר: אָרוּר כְּנָעַן,</b> וצאצאיו, <br>    <b>עֶבֶד עֲבָדִים</b>,<br>    עבד בין עבדים, עבד גמור לכל עניין<br>    <br>    <b>יִהְיֶה לְאֶחָיו.</b>
(כו) <b>וַיֹּאמֶר: בָּרוּךְ ה' אֱלֹהֵי שֵׁם, וִיהִי כְנַעַן עֶבֶד לָמוֹ,</b> להם, לצאצאי שם.
(כז) <b>יַפְתְּ</b>, ירחיב, יגדיל את גבול נחלתו,<br>    <b>אֱלֹהִים לְיֶפֶת,</b> יַפְתְּ–יֶפֶת הוא לשון נופל על לשון, אליטרציה, <br>    <b>וְיִשְׁכֹּן</b> אלוקים<br>    <b>בְּאָהֳלֵי שֵׁם.</b> ואכן בזרע אברהם, מצאצאיו של שם, שרתה שכינה. <br>    <b>וִיהִי כְנַעַן עֶבֶד לָמוֹ.</b> כנען יישאר עבדם של שם ויפת.
(כח) <b>וַיְחִי נֹחַ אַחַר הַמַּבּוּל שְׁלֹשׁ מֵאוֹת שָׁנָה וַחֲמִשִּׁים שָׁנָה.</b>
(כט) <b>וַיִּהְיוּ כָּל יְמֵי נֹחַ תְּשַׁע מֵאוֹת שָׁנָה וַחֲמִשִּׁים שָׁנָה, וַיָּמֹת.</b> נח מת ללא ילדים נוספים, אולי כתוצאה ממה שעשה בו כנען. כל מהלכה העתידי של ההיסטוריה ישתלשל משלושת בניו, שהיו עמו בתיבה.
<h2>פרק י</h2>
(א) <b>וְאֵלֶּה תּוֹלְדֹת בְּנֵי נֹחַ: שֵׁם חָם וָיָפֶת, וַיִּוָּלְדוּ לָהֶם בָּנִים אַחַר הַמַּבּוּל.</b> מסתבר שהיו להם בנים גם קודם לכן, אבל רוב בניהם נולדו לאחר המבול.
(ב) <b>בְּנֵי יֶפֶת:גֹּמֶר וּמָגוֹג וּמָדַי וְיָוָן וְתֻבָל וּמֶשֶׁךְ וְתִירָס.</b> לא ברור זיהויו של מגוג, שנזכר גם בספר יחזקאל.<br>    במקרים מסוימים השתמר שם אבי העם בכינוי מקום מושבו. כך ידועים, למשל, מיקומיהן של מדי ושל יוון. לעומתן תובל, משך ותירס אינם מזוהים. היו שהציעו לזהות את תירס עם פרס.
(ג) <b>וּבְנֵי גֹּמֶר: אַשְׁכְּנַז וְרִיפַת וְתֹגַרְמָה.</b> בדורות מאוחרים זיהו, לשונית, את אשכנז עם גרמניה ואת תוגרמה עם תורכיה, אך גם כאן אין ודאות.
(ד) <b>וּבְנֵי יָוָן:</b><br>    <b>אֱלִישָׁה,</b> שם זה מהדהד לשמה הקדום של יוון, הלאס,<br>    <b>וְתַרְשִׁישׁ,</b> שאולי יש לזהותה עם תרתיסוס, העיר והמדינה שהיתה בדרום ספרד,<br>    <br>    <b>כִּתִּים</b>,<br>    שייתכן שהרומאים היו ממשיכיהם,<br>    <br>    <b>וְדֹדָנִים.</b>
(ה) <b>מֵאֵלֶּה נִפְרְדוּ אִיֵּי הַגּוֹיִם בְּאַרְצֹתָם אִישׁ לִלְשֹׁנוֹ, לְמִשְׁפְּחֹתָם בְּגוֹיֵהֶם.</b> עמים אלה מצאצאי יפת דיברו כנראה בלשונות שונות, מפני שלא חיו ברצף יבשתי אחד, אלא התפצלו לאיים שונים והתרבו ופנו כל אחד למקומו — שהרי כל הארץ היתה לפניהם.
(ו) <b>וּבְנֵי חָם:כּוּשׁ וּמִצְרַיִם וּפוּט וּכְנָעַן.</b>
(ז) <b>וּבְנֵי כוּשׁ:סְבָא וַחֲוִילָה וְסַבְתָּה וְרַעְמָה וְסַבְתְּכָא. וּבְנֵי רַעְמָה: שְׁבָא וּדְדָן.</b> נראה כי כל אלה הם מקומות באפריקה המזרחית.
(ח) <b>וְכוּשׁ יָלַד</b>, בין השאר, <br>    <b>אֶת נִמְרֹד,</b> שכיוון שהיה דמות יוצאת דופן, הוא נזכר לעצמו, בלי קשר לעם מסוים. <br>    <b>הוּא הֵחֵל לִהְיוֹת גִּבֹּר בָּאָרֶץ.</b> נמרוד היה מלך שהטביע את חותמו בזיכרון הדורות. כמה אגדות חז"ל מזהות אותו עם אמרפל ועם דמויות אחרות,<br>    אבל מבחינת פשט הכתוב לא ידוע עליו כמעט כלום.
(ט) <b>הוּא</b><br>    <b>הָיָה גִבֹּר צַיִד לִפְנֵי ה'.</b> נמרוד לא נתפס כגיבור רק בעיני סביבתו הקרובה, אלא נחשב גיבור בהיקף כלל עולמי.<br>    <br>    <b>עַל כֵּן יֵאָמַר</b> במשך הדורות, מעין פתגם עממי<br>    <b>: כְּנִמְרֹד גִּבּוֹר צַיִד לִפְנֵי ה'.</b> כשמדברים על צייד בולט, על גיבור גדול או על מלך אדיר, מדמים אותם לנמרוד.
(י) <b>וַתְּהִי רֵאשִׁית מַמְלַכְתּוֹ בָּבֶל וְאֶרֶךְ וְאַכַּד וְכַלְנֵה בְּאֶרֶץ שִׁנְעָר,</b> ערים ומחוזות במסופוטמיה.
(יא) <b>מִן הָאָרֶץ הַהִיא</b>, בסביבות מסופוטמיה <br>    <b>יָצָא אַשּׁוּר.</b> אשור מופיע בסמוך כאחד מבני שם. ייתכן שכוונת הכתוב לומר שאשור פרש מתחום עריצותו של נמרוד, גיבור הציד אשר מחם, לטובת בניית ערים ופיתוחן.<br>    <br>    <b>וַיִּבֶן אֶת נִינְוֵה</b>,<br>    העיר הגדולה בהיסטוריה של אשור <br>    <b>וְאֶת רְחֹבֹת עִיר</b>,<br>    עיר ששמה רְחוֹבוֹת<br>    <b>וְאֶת כָּלַח.</b>
(יב) <b>וְאֶת רֶסֶן, בֵּין נִינְוֵה וּבֵין כָּלַח, הִיא הָעִיר הַגְּדֹלָה.</b> למרות הסרבול שבמבנה המשפט, העיר הגדולה היא נינוה, כפי שמופיע גם במקומות אחרים.<br>    אלה הן הערים שבנו האשורים. מסתבר שאשור יצא מזרחה, לכיוון נהר החידקל, אל האזור שבו שכנה הממלכה האשורית במשך הדורות.
(יג) <b>וּמִצְרַיִם יָלַד אֶת לוּדִים</b>, <br>    <b>וְאֶת עֲנָמִים וְאֶת לְהָבִים וְאֶת נַפְתֻּחִים.</b>
(יד) <b>וְאֶת פַּתְרֻסִים</b>,<br>    שהקשר שלהם למצרים עולה גם מספרי הנבואה,<br>    <br>    <b>וְאֶת כַּסְלֻחִים, אֲשֶׁר יָצְאוּ מִשָּׁם פְּלִשְׁתִּים</b>,<br>    למרות שהפלשתים ישבו בארץ ישראל, הם היו עם זר שהגיע מעבר לים. הם חלק מקבוצת העמים שהמחקר ההיסטורי מכנה 'גויי הים'. נראה שהגיעו מאיזור הים האגאי לחופי הים התיכון המזרחי עד מצרים. <br>    <b>וְאֶת כַּפְתֹּרִים.</b> כפתור הוא כנראה האי כרתים, שהמצרים הקדמונים קראו לו קפיטו.
(טו) <b>וּכְנַעַן יָלַד אֶת צִידֹן בְּכֹרוֹ וְאֶת חֵת</b>,<br>    שהוא אחד מהשבטים שחיו בארץ כנען כשעם ישראל הגיע אליה.
(טז) <b>וְאֶת הַיְבוּסִי וְאֶת הָאֱמֹרִי וְאֵת הַגִּרְגָּשִׁי</b>
(יז) <b>וְאֶת הַחִוִּי</b><br>    <b>וְאֶת הַעַרְקִי וְאֶת הַסִּינִי</b>
(יח) <b>וְאֶת הָאַרְוָדִי וְאֶת הַצְּמָרִי וְאֶת הַחֲמָתִי</b>— כנראה שש ממלכות ערים פניקיות־סוריות, <br>    <b>וְאַחַר נָפֹצוּ מִשְׁפְּחוֹת הַכְּנַעֲנִי.</b>
(יט) <b>וַיְהִי גְּבוּל הַכְּנַעֲנִי מִצִּידֹן</b> בצפון, <br>    <b>בֹּאֲכָה</b>, לדרך הפונה<br>    <b>גְרָרָה</b>, אל גרר שבנגב, <br>    <b>עַד עַזָּה, בֹּאֲכָה סְדֹמָה וַעֲמֹרָה וְאַדְמָה וּצְבֹיִם עַד לָשַׁע.</b> בני חם מאכלסים חלק ניכר מן העולם בכמה מאזוריו.
(כ) <b>אֵלֶּה בְנֵי חָם לְמִשְׁפְּחֹתָם לִלְשֹׁנֹתָם, בְּאַרְצֹתָם בְּגוֹיֵהֶם.</b>
(כא) <b>וּלְשֵׁם יֻלַּד גַּם הוּא,</b> שהוא היה <br>    <b>אֲבִי כָּל בְּנֵי עֵבֶר, אֲחִי יֶפֶת הַגָּדוֹל.</b> הפסוק סותם ואינו מפרש אם שם הוא אחיו הגדול של יפת, או שיפת הוא האח הגדול.<br>    בניגוד לסדר הצגתם של בני נח בכל הפרשה — שם, חם ויפת, סדר תיאור התולדות בקטע זה הוא: יפת, חם ושם. אולם ייתכן שסדר זה נובע מסיבה ספרותית — שאר העמים יישארו ברקע, והמשך סיפורו ההיסטורי של ספר בראשית יתרכז בשם. לכן, למרות שאפשר ששם לא היה הקטן בבני נח, משפחתו כתובה אחרונה כדי לקשרה עם המשך הסיפור.
(כב) <b>בְּנֵי שֵׁם:</b><br>    <b>עֵילָם וְאַשּׁוּר וְאַרְפַּכְשַׁד</b>, שיש הרואים בו את אבי הכשדים, הבבלים, <br>    <b>וְלוּד</b>, המתייחס ללידיה, אזור באסיה הקטנה. אין לקשר לוד זה ללודים שהופיעו לעיל בין בני מצרים. <br>    <b>וַאֲרָם.</b>
(כג) <b>וּבְנֵי אֲרָם: עוּץ</b>, המופיע בספר איוב ובמקומות נוספים<br>    <br>    <b>וְחוּל וְגֶתֶר וָמַשׁ.</b>
(כד) <b>וְאַרְפַּכְשַׁד יָלַד אֶת שָׁלַח, וְשֶׁלַח יָלַד אֶת עֵבֶר.</b> זוהי השושלת החשובה לנו בבני שם.
(כה) <b>וּלְעֵבֶר יֻלַּד שְׁנֵי בָנִים: שֵׁם הָאֶחָד פֶּלֶג, כִּי בְיָמָיו נִפְלְגָה הָאָרֶץ,</b> כפי שיבואר בהרחבה בעניין הבא, <br>    <b>וְשֵׁם אָחִיו יָקְטָן.</b>
(כו) <b>וְיָקְטָן יָלַד אֶת אַלְמוֹדָד וְאֶת שָׁלֶף וְאֶת חֲצַרְמָוֶת</b> שבדרום תימן, המוכרת בשם זה גם בימינו <br>    <b>וְאֶת יָרַח</b>
(כז) <b>וְאֶת הֲדוֹרָם וְאֶת אוּזָל וְאֶת דִּקְלָה</b>
(כח) <b>וְאֶת עוֹבָל וְאֶת אֲבִימָאֵל וְאֶת שְׁבָא,</b> המוזכרת במקומות נוספים במקרא,
(כט) <b>וְאֶת אוֹפִר וְאֶת חֲוִילָה וְאֶת יוֹבָב, כָּל אֵלֶּה בְּנֵי יָקְטָן.</b>
(ל) <b>וַיְהִי מוֹשָׁבָם מִמֵּשָׁא, בֹּאֲכָה סְפָרָה הַר הַקֶּדֶם.</b> שבטים אלה התיישבו בדרום חצי האי ערב.
(לא) <b>אֵלֶּה בְנֵי שֵׁם</b>—<br>    זהו תיאור הדרגתי:<br>    <b>לְמִשְׁפְּחֹתָם,</b> חמולות, שבטים, <br>    <b>לִלְשֹׁנֹתָם,</b> בכל משפחה כזאת התפתחה שפה משלה, <br>    <b>בְּאַרְצֹתָם,</b> לאחר מכן הן התפזרו במרחב הגיאוגרפי, <br>    <b>לְגוֹיֵהֶם,</b> וכל אחת מהן הפכה עם בפני עצמו.
(לב) <b>אֵלֶּה מִשְׁפְּחֹת בְּנֵי נֹחַ לְתוֹלְדֹתָם בְּגוֹיֵהֶם, וּמֵאֵלֶּה</b> במשך הדורות <br>    <b>נִפְרְדוּ הַגּוֹיִם בָּאָרֶץ אַחַר הַמַּבּוּל.</b>
<h2>פרק יא</h2>
(א) <b>וַיְהִי כָל הָאָרֶץ שָׂפָה אֶחָת וּדְבָרִים אֲחָדִים.</b> דיבורים מאותו סוג. בני האדם יכלו לשוחח זה עם זה על כל נושא, משום שהכירו איש את רעהו ובאו מרקע משותף. כולם היו בני נח. עדיין לא היו הבדלי לשון ותרבות גדולים, העשויים ליצור פירוד בין בני האדם. תושבי הארץ כולם היו יחידה אחת.
(ב) <b>וַיְהִי בְּנָסְעָם מִקֶּדֶם,</b> כשנעו ממקום כלשהו במזרח. נראה שאין מדובר בכלל האנושות, אלא בקבוצה גדולה מסוימת. <br>    <b>וַיִּמְצְאוּ בִקְעָה,</b> שטח אדמה מישורי נמוך<br>    <br>    <b>בְּאֶרֶץ שִׁנְעָר,</b> ארץ זו, השוכנת בין נהרות בבל, היא אכן מקום שטוח שתכונותיו מתאימות להתרחשות שתתואר להלן, <br>    <b>וַיֵּשְׁבוּ שָׁם.</b>
(ג) <b>וַיֹּאמְרוּ אִישׁ אֶל רֵעֵהוּ: הָבָה נִלְבְּנָה לְבֵנִים וְנִשְׂרְפָה לִשְׂרֵפָה.</b> בארץ שנער לא היו אבנים רבות, אך החֵמר היה מצוי שם בשפע. לכן כבר בדורות קדומים המציאו שם את השימוש בחֵמר לשם בניית בתים. <br>    <b>וַתְּהִי לָהֶם הַלְּבֵנָה לְאָבֶן,</b> את הלבנים שעוצבו מגושי החֵמר, שרפו באש, וכך הן קיבלו צורה קבועה, והפכו לחרס ששימש חומר בנייה, באותו תפקיד ששימשה האבן. <br>    <b>וְהַחֵמָר הָיָה לָהֶם לַחֹמֶר,</b> לחומר שבאמצעותו מדביקים את הלבנים, ובו מצפים את חלקם הפנימי של הקירות. מכיוון שהיה להם חֵמר לרוב, הם יכלו לבנות מבנים רבים מלְבנים בלבד, כפי שהיה נהוג ברוב חלקי אירופה במשך שנים רבות מאוד. אולם הם לא הסתפקו בשפע החמר,
(ד) <b>וַיֹּאמְרוּ: הָבָה נִבְנֶה לָּנוּ עִיר וּמִגְדָּל, וְרֹאשׁוֹ</b> של המגדל יהיה <br>    <b>בַשָּׁמַיִם, וְנַעֲשֶׂה לָּנוּ שֵׁם, פֶּן נָפוּץ עַל פְּנֵי כָל הָאָרֶץ.</b> המגדל ייראה למרחקים עצומים, והוא ישמש כמרכזנו, כדי שלא נתפזר בכל העולם. נוכל להתרחק מן העיר כל עוד נראה את המגדל ונדע כיצד לחזור אליו. כך לא נאבד קשר אלו עם אלו.
(ה) <b>וַיֵּרֶד ה' לִרְאֹת אֶת הָעִיר</b>,<br>    שהכול שותפים בה,<br>    <b>וְאֶת הַמִּגְדָּל אֲשֶׁר בָּנוּ בְּנֵי הָאָדָם</b> שלא למטרה מעשית־טכנית.
(ו) <b>וַיֹּאמֶר ה': הֵן עַם אֶחָד וְשָׂפָה אַחַת לְכֻלָּם,</b> הם מאוחדים כעם, כיחידה אחת בעלת רעיון משותף, <br>    <b>וְזֶה</b>, האיחוד של העם והשפה<br>    <b>הַחִלָּם לַעֲשׂוֹת,</b> המניע ההתחלתי של עשייתם<br>    <b>. וְעַתָּה לֹא יִבָּצֵר מֵהֶם כֹּל אֲשֶׁר יָזְמוּ לַעֲשׂוֹת.</b> עכשיו בכוחם לעשות הכול. ומאחר שיצר לב האדם רע, בתנאים של אחידות עלול הרוע להתפתח בחברה זו ללא מעצורים.
(ז) על כן —<br>    <b>הָבָה נֵרְדָה וְנָבְלָה</b>,<br>    נבלבל<br>    <b>שָׁם שְׂפָתָם, אֲשֶׁר לֹא יִשְׁמְעוּ אִישׁ שְׂפַת רֵעֵהוּ,</b> נשבש את אחדותם.
(ח) <b>וַיָּפֶץ ה' אֹתָם מִשָּׁם עַל פְּנֵי כָל הָאָרֶץ, וַיַּחְדְּלוּ לִבְנֹת הָעִיר.</b> השפות התבלבלו, נוצרו אופני ביטוי חדשים, וכתוצאה מכך, בני האדם לא יכלו עוד לחיות יחדיו, והתפזרו בכל העולם.
(ט) <b>עַל כֵּן קָרָא שְׁמָהּ</b> של העיר <br>    <b>בָּבֶל, כִּי שָׁם בָּלַל ה' שְׂפַת כָּל הָאָרֶץ. וּמִשָּׁם הֱפִיצָם ה' עַל פְּנֵי כָּל הָאָרֶץ.</b> האנושות התפתחה ויישבה את העולם כולו.
(י) <b>אֵלֶּה תּוֹלְדֹת שֵׁם: שֵׁם בֶּן מְאַת שָׁנָה</b> היה, <br>    <b>וַיּוֹלֶד אֶת אַרְפַּכְשָׁד שְׁנָתַיִם אַחַר הַמַּבּוּל.</b>
(יא) <b>וַיְחִי שֵׁם אַחֲרֵי הוֹלִידוֹ אֶת אַרְפַּכְשָׁד חֲמֵשׁ מֵאוֹת שָׁנָה, וַיּוֹלֶד בָּנִים וּבָנוֹת.</b>
(יב) <b>וְאַרְפַּכְשַׁד חַי חָמֵשׁ וּשְׁלֹשִׁים שָׁנָה, וַיּוֹלֶד אֶת שָׁלַח.</b>
(יג) <b>וַיְחִי אַרְפַּכְשַׁד אַחֲרֵי הוֹלִידוֹ אֶת שֶׁלַח שָׁלֹשׁ שָׁנִים וְאַרְבַּע מֵאוֹת שָׁנָה, וַיּוֹלֶד בָּנִים וּבָנוֹת.</b>
(יד) <b>וְשֶׁלַח חַי שְׁלֹשִׁים שָׁנָה, וַיּוֹלֶד אֶת עֵבֶר.</b>
(טו) <b>וַיְחִי שֶׁלַח אַחֲרֵי הוֹלִידוֹ אֶת עֵבֶר שָׁלֹשׁ שָׁנִים וְאַרְבַּע מֵאוֹת שָׁנָה, וַיּוֹלֶד בָּנִים וּבָנוֹת.</b>
(טז) <b>וַיְחִי עֵבֶר אַרְבַּע וּשְׁלֹשִׁים שָׁנָה, וַיּוֹלֶד אֶת פָּלֶג.</b>
(יז) <b>וַיְחִי עֵבֶר אַחֲרֵי הוֹלִידוֹ אֶת פֶּלֶג שְׁלֹשִׁים שָׁנָה וְאַרְבַּע מֵאוֹת שָׁנָה, וַיּוֹלֶד בָּנִים וּבָנוֹת.</b>
(יח) <b>וַיְחִי פֶלֶג שְׁלֹשִׁים שָׁנָה, וַיּוֹלֶד אֶת רְעוּ.</b>
(יט) <b>וַיְחִי פֶלֶג אַחֲרֵי הוֹלִידוֹ אֶת רְעוּ תֵּשַׁע שָׁנִים וּמָאתַיִם שָׁנָה, וַיּוֹלֶד בָּנִים וּבָנוֹת.</b>
(כ) <b>וַיְחִי רְעוּ שְׁתַּיִם וּשְׁלֹשִׁים שָׁנָה, וַיּוֹלֶד אֶת שְׂרוּג.</b>
(כא) <b>וַיְחִי רְעוּ אַחֲרֵי הוֹלִידוֹ אֶת שְׂרוּג שֶׁבַע שָׁנִים וּמָאתַיִם שָׁנָה, וַיּוֹלֶד בָּנִים וּבָנוֹת.</b>
(כב) <b>וַיְחִי שְׂרוּג שְׁלֹשִׁים שָׁנָה, וַיּוֹלֶד אֶת נָחוֹר.</b>
(כג) <b>וַיְחִי שְׂרוּג אַחֲרֵי הוֹלִידוֹ אֶת נָחוֹר מָאתַיִם שָׁנָה, וַיּוֹלֶד בָּנִים וּבָנוֹת.</b>
(כד) <b>וַיְחִי נָחוֹר תֵּשַׁע וְעֶשְׂרִים שָׁנָה, וַיּוֹלֶד אֶת תָּרַח.</b>
(כה) <b>וַיְחִי נָחוֹר אַחֲרֵי הוֹלִידוֹ אֶת תֶּרַח תְּשַׁע עֶשְׂרֵה שָׁנָה וּמְאַת שָׁנָה, וַיּוֹלֶד בָּנִים וּבָנוֹת.</b>
(כו) <b>וַיְחִי תֶרַח שִׁבְעִים שָׁנָה, וַיּוֹלֶד</b> בתוך שבעים השנים הללו <br>    <b>אֶת אַבְרָם, אֶת נָחוֹר וְאֶת הָרָן.</b>
(כז) <b>וְאֵלֶּה תּוֹלְדֹת תֶּרַח: תֶּרַח הוֹלִיד אֶת אַבְרָם, אֶת נָחוֹר וְאֶת הָרָן, וְהָרָן</b>, שייתכן שהיה הבן הקטן, <br>    <b>הוֹלִיד אֶת לוֹט.</b> דמויות אלה חשובות להמשך הסיפור.
(כח) <b>וַיָּמָת הָרָן עַל פְּנֵי</b>, בחיי<br>    <b>תֶּרַח אָבִיו.</b> כנראה מותו של בן בחיי אביו לא היה אירוע שכיח.<br>    <br>    <b>בְּאֶרֶץ מוֹלַדְתּוֹ בְּאוּר כַּשְׂדִּים.</b>
(כט) <b>וַיִּקַּח אַבְרָם וְנָחוֹר לָהֶם נָשִׁים, שֵׁם אֵשֶׁת אַבְרָם</b><br>    <b>שָׂרָי, וְשֵׁם אֵשֶׁת נָחוֹר מִלְכָּה בַּת הָרָן</b> אחיו, שהיה <br>    <b>אֲבִי מִלְכָּה וַאֲבִי יִסְכָּה.</b>
(ל) <b>וַתְּהִי שָׂרַי עֲקָרָה אֵין לָהּ וָלָד.</b> בניגוד לנחור, שהוליד ממִּלכה שושלת שלמה, כמו שיתואר הלאה,<br>    לשרי אין בנים.
(לא) <b>וַיִּקַּח תֶּרַח אֶת אַבְרָם בְּנוֹ וְאֶת לוֹט בֶּן הָרָן בֶּן בְּנוֹ וְאֵת שָׂרַי כַּלָּתוֹ, אֵשֶׁת אַבְרָם בְּנוֹ, וַיֵּצְאוּ אִתָּם מֵאוּר כַּשְׂדִּים לָלֶכֶת אַרְצָה כְּנַעַן.</b> לא ברור מדוע יצאו מאור כשדים, הנמצאת כנראה בדרום מסוטופמיה, עיראק של ימינו, לעבר כנען הרחוקה. אפילו בקו אווירי מדובר במרחק עצום, כ־1,000 ק"מ. יתר על כן, בתווך נמצא המדבר הסורי, שאותו אי אפשר לחצות אם אין מצטרפים לשיירות גדולות ומתוך הכנה מיוחדת. כדי להגיע לארץ כנען, צריך להצפין ולהתקרב אל נהר הפרת עד לצפון סוריה. <br>    <b>וַיָּבֹאוּ עַד חָרָן וַיֵּשְׁבוּ שָׁם,</b> לפי שעה, למרות שאין זו ארץ כנען.
(לב) <b>וַיִּהְיוּ יְמֵי תֶרַח חָמֵשׁ שָׁנִים וּמָאתַיִם שָׁנָה, וַיָּמָת תֶּרַח בְּחָרָן.</b> לפי החשבון ברור שמותו של תרח בגיל מאתיים וחמש שנים אירע הרבה לאחר המאורעות שיתוארו בהמשך. אולם, התורה מקדימה פרט זה, כדי לסיים את סיפור תולדות בני שם. מכאן תתמקד התורה באברם. אברם, שהוא ובניו עומדים במרכז ספר בראשית, הוא הדור העשירי לנח.
<h2>פרק יב</h2>
(א) <b>וַיֹּאמֶר ה' אֶל אַבְרָם: לֶךְ לְךָ מֵאַרְצְךָ</b>, המקום הגיאוגרפי שבו נולדת,<br>    <b>וּמִמּוֹלַדְתְּךָ</b>, המקום שאליו אתה מרגיש קרבה ושייכות, <br>    <b>וּמִבֵּית אָבִיךָ</b>,<br>    משפחתך המורחבת, <br>    <b>אֶל הָאָרֶץ אֲשֶׁר אַרְאֶךָּ,</b> ארץ שאינה ידועה לך. ניתן לך רק כיוון, שעליך לצעוד בו, וכשתגיע — תקבל אישור שהגעת. אמנם אתה יוצא כאדם אחד העומד בראש משפחה או שבט, אבל מובטח לך שבמקום שאליו אתה הולך<br>    —
(ב) <b>וְאֶעֶשְׂךָ לְגוֹי גָּדוֹל.</b><br>    <b>וַאֲבָרֶכְךָ, וַאֲגַדְּלָה שְׁמֶךָ,</b> שמך יתפרסם, <br>    <b>וֶהְיֵה בְּרָכָה,</b> תשמש דגם לברכותיהם של בני אדם. כשהם יברכו זה את זה, הם ישתמשו בשמך: 'שתזכה להיות כאברהם'.
(ג) <b>וַאֲבָרֲכָה מְבָרְכֶיךָ,</b> אברך את המברכים אותך, <br>    <b>וּמְקַלֶּלְךָ אָאֹר,</b> ואקלל את מי שיקלל אותך.<br>    <b>וְנִבְרְכוּ בְךָ</b> לא רק משפחות צאצאיך או שכניך, אלא<br>    <b>כֹּל מִשְׁפְּחֹת הָאֲדָמָה.</b> אברם לא יהיה אדם פרטי החי לעצמו; הוא יהפוך סמל ומופת לכול.
(ד) <b>וַיֵּלֶךְ אַבְרָם כַּאֲשֶׁר דִּבֶּר אֵלָיו ה',</b> אברם יצא לדרך, והשאיר בחרן את משפחתו, שגם היא התכוונה מתחילה להגיע לכנען. <br>    <b>וַיֵּלֶךְ אִתּוֹ לוֹט</b> בן אחיו הרן, שכנראה מת בצעירותו. לפי המדרש, לוט היה גם גיסו של אברם, משום שגם שרי היתה בתו של הרן.<br>    כיוון שהיה ביניהם קשר כפול, לוט — שלא היה עדיין מבוגר כדי לעמוד בראש משפחה משלו — נלווה אל אברם. <br>    <b>וְאַבְרָם בֶּן חָמֵשׁ שָׁנִים וְשִׁבְעִים שָׁנָה בְּצֵאתוֹ מֵחָרָן.</b>
(ה) <b>וַיִּקַּח אַבְרָם אֶת שָׂרַי אִשְׁתּוֹ וְאֶת לוֹט בֶּן אָחִיו, וְאֶת כָּל רְכוּשָׁם אֲשֶׁר רָכָשׁוּ וְאֶת הַנֶּפֶשׁ אֲשֶׁר עָשׂוּ</b>, העבדים שקנו<br>    <b>בְחָרָן.</b> לפי המדרשים, היו אלה הגֵּרים שהוא גייר.<br>    ייתכן שהם היו אנשים המשועבדים לו, שכן אברם לא עמד בראשה של משפחה קטנה אלא בראש שבט נודד, שיש בו רכוש ומקנה, ויש בו כנראה גם אנשים משועבדים, כפופים או קשורים בקשרים שונים לאברם. <br>    <b>וַיֵּצְאוּ לָלֶכֶת אַרְצָה כְּנַעַן</b>. ניתן לשער שנסעו בדרך הים, כלומר לאורך חוף הים התיכון עד ארץ ישראל. <br>    <b>וַיָּבֹאוּ אַרְצָה כְּנָעַן.</b>
(ו) <b>וַיַּעֲבֹר אַבְרָם בָּאָרֶץ עַד מְקוֹם שְׁכֶם,</b> המקום שבו תשכון מאוחר יותר העיר שכם.<br>    <br>    <b>עַד אֵלוֹן מוֹרֶה</b>— קרוב לוודאי שאין מדובר בעץ האלון. ייתכן שזה היה שמה של עיר שקדמה לשכם, והיו שפירשו ביטוי זה כמישור מורה, או: כמבנה של מורה.<br>    <br>    <b>וְהַכְּנַעֲנִי אָז בָּאָרֶץ.</b> הערה זו, שהיא משמעותית להמשך הסיפור, מזכירה שאברם לא בא אל ארץ שוממה וריקה מאדם, כמקומות רבים באותה עת; הוא הגיע למקום שחי בו העם הכנעני כבר כמה וכמה שנים.
(ז) <b>וַיֵּרָא ה' אֶל אַבְרָם</b> בכנען <br>    <b>וַיֹּאמֶר: לְזַרְעֲךָ אֶתֵּן אֶת הָאָרֶץ הַזֹּאת.</b> קודם לכן, כשאברם הצטווה לנסוע, הוא קיבל ברכה כללית. עתה הובטחה לו מתנה מסוימת — זרעו יקבל את ארץ כנען. <br>    <b>וַיִּבֶן שָׁם מִזְבֵּחַ לַה' הַנִּרְאֶה אֵלָיו.</b> אברם בנה את המזבח הראשון לה' בעקבות התגלותו,<br>    והמזבח ישמש לזיכרון שבמקום זה התגלה אליו ה'.
(ח) <b>וַיַּעְתֵּק</b>, אברם נסע<br>    <b>מִשָּׁם הָהָרָה</b>,<br>    לעבר ההרים <br>    <b>מִקֶּדֶם</b>,<br>    מצד מזרח <br>    <b>ל</b> עיר<br>    <b>בֵית אֵל.</b><br>    <b>וַיֵּט</b>, פרש, מתח שם את <br>    <b>אָהֳלֹה</b>. במשך שנים רבות אברם ומשפחתו היו בעיקר נוודים ורועים שוכני אוהלים. <br>    <b>בֵּית אֵל</b> היתה <br>    <b>מִיָּם,</b> מצד מערב למקום חנייתו, <br>    <b>וְהָעַי מִקֶּדֶם,</b> מצד מזרח למקום חנייתו. יש להניח שבארץ, שעדיין לא היתה מיושבת, היו שטחים ריקים שהתאימו למרעה. כך מצא אברם שטח מרעה לצאנו בין בית אל לבין העי. <br>    <b>וַיִּבֶן</b> גם<br>    <b>שָׁם מִזְבֵּחַ לַה',</b><br>    <b>וַיִּקְרָא בְּשֵׁם ה'.</b> ביטוי זה מופיע כמה פעמים, ומשמעו הודעה פומבית.<br>    אברם נדד ממקום למקום בגלל צאנו, אך ידע שעליו לנדוד כדי לפרסם ולהודיע בעולם את שם ה'.
(ט) <b>וַיִּסַּע אַבְרָם הָלוֹךְ וְנָסוֹעַ הַנֶּגְבָּה.</b> כיוון שלא נאמר לו היכן עליו לחנות, וכיוון שעדיין לא מצא מקום שבו הרגיש נוח מספיק, הוא יצא מבית אל והדרים.
(י) <b>וַיְהִי רָעָב בָּאָרֶץ,</b> כתוצאה מעצירת גשמים, המשפיעה לרעה הן על התבואה והפֵּרות המזינים את האדם הן על עשבי השדה, מרעה הבהמה, <br>    <b>וַיֵּרֶד אַבְרָם מִצְרַיְמָה לָגוּר שָׁם,</b> לחיות שם באופן עראי, ולא להתיישב בה ישיבה של קבע,<br>    <br>    <b>כִּי כָבֵד הָרָעָב בָּאָרֶץ,</b> וארץ מצרים, התלויה בנילוס ולא במי הגשמים, אינה סובלת בדרך כלל מרעב כזה.
(יא) <b>וַיְהִי כַּאֲשֶׁר הִקְרִיב</b> את מחנהו<br>    <br>    <b>לָבוֹא מִצְרָיְמָה,</b><br>    <b>וַיֹּאמֶר אֶל שָׂרַי אִשְׁתּוֹ: הִנֵּה נָא יָדַעְתִּי,</b> הרי אני יודע <br>    <b>כִּי אִשָּׁה יְפַת מַרְאֶה אָתְּ,</b> ויופייך אינו חיצוני בלבד; את גם בעלת אישיות ומעמד, כפי שנראה בהמשך.
(יב) <b>וְהָיָה כִּי יִרְאוּ אֹתָךְ הַמִּצְרִים,</b> כאשר אבוא אתך למצרים, <br>    <b>וְאָמְרוּ: אִשְׁתּוֹ זֹאת,</b> ואז <br>    <b>וְהָרְגוּ אֹתִי וְאֹתָךְ יְחַיּוּ,</b> יהרגו אותי מפני שירצו בך. אברם חושש שיתנפלו עליו בשל יופיה של שרה, בשל אישיותה וכן בשל כספו הרב.
(יג) <b>אִמְרִי נָא</b> בין תושבי מצרים, כי <br>    <b>אֲחֹתִי אָתְּ,</b><br>    <b>לְמַעַן יִיטַב לִי בַעֲבוּרֵךְ,</b> בגללך. בתור אחות איש לא יפגע בי. כך ייטב לי בזכותך, משום שיתייחסו אלי בתור אחיך, <br>    <b>וְחָיְתָה נַפְשִׁי בִּגְלָלֵךְ.</b>
(יד) <b>וַיְהִי כְּבוֹא אַבְרָם מִצְרָיְמָה, וַיִּרְאוּ הַמִּצְרִים אֶת הָאִשָּׁה כִּי יָפָה הִיא מְאֹד.</b>
(טו) <b>וַיִּרְאוּ אֹתָהּ שָׂרֵי פַרְעֹה,</b> מלך מצרים. <br>    <b>וַיְהַלְלוּ אֹתָהּ אֶל פַּרְעֹה,</b> סיפרו באוזני המלך שבין האורחים שהגיעו מארץ רחוקה מצויה גם אשה יפהפיה. <br>    <b>וַתֻּקַּח הָאִשָּׁה בֵּית פַּרְעֹה,</b> כדי שתהיה אחת מנשיו. נראה כי שרי לא מחתה, שהרי אברם ושרי טענו שהם אח ואחות.
(טז) <b>וּלְאַבְרָם הֵיטִיב</b> פרעה <br>    <b>בַּעֲבוּרָהּ,</b> בתור אחיה של האשה שרצה לקחת. <br>    <b>וַיְהִי לוֹ</b>, לאברם, משלו ומכל המתנות שקיבל, <br>    <b>צֹאן וּבָקָר וַחֲמֹרִים וַעֲבָדִים וּשְׁפָחֹת וַאֲתֹנֹת וּגְמַלִּים.</b>
(יז) <b>וַיְנַגַּע ה' אֶת פַּרְעֹה נְגָעִים גְּדֹלִים וְאֶת בֵּיתוֹ</b>,<br>    את משפחתו ואת הסובב אותו, <br>    <b>עַל דְּבַר</b>, בגלל<br>    <b>שָׂרַי אֵשֶׁת אַבְרָם.</b> כיצד הבין פרעה שלקיחת שרי היא שגרמה לצרותיו? ייתכן שהנגעים הופיעו מיד עם בואה; אולי שרי הסבירה לו שהנגעים באו כתוצאה מלקיחתה; ואולי מתוך שסירבה להצעותיו, הרגיש שהרעה שהגיעה עליו ועל ביתו בד בבד עם לקיחת האשה הזרה באה בשל התנהגותו. מכל מקום, פרעה גילה לבסוף את האמת, כיוון ששרי סיפרה לו שהיא אשת אברם ולא אחותו.
(יח) <b>וַיִּקְרָא פַרְעֹה לְאַבְרָם, וַיֹּאמֶר: מַה זֹּאת עָשִׂיתָ לִּי? לָמָּה לֹא הִגַּדְתָּ לִּי כִּי אִשְׁתְּךָ הִיא?</b>
(יט) <b>לָמָה אָמַרְתָּ "אֲחֹתִי הִיא", וָאֶקַּח אֹתָהּ לִי לְאִשָּׁה?</b> מאחר שאמרת שהיא אחותך, התכוונתי לקחתה לאשה. הרי נהגתי כדין. לא אנסתי אותה. אדרבא, נהגתי עמה בכבוד גדול ורציתי לשאתה. רק עכשיו אני מבין שלקחתי את אשתך ממך. <br>    <b>וְעַתָּה, הִנֵּה אִשְׁתְּךָ</b>. אשתך היא פיתוי גדול מדי לאנשים החיים כאן. איננו מעוניינים בה ובצרות ובנגעים שהביאה עלינו <br>    <b>—</b><br>    <b>קַח וָלֵךְ.</b>
(כ) <b>וַיְצַו עָלָיו פַּרְעֹה אֲנָשִׁים,</b> פרעה ציווה על אנשיו ללוות את אברם. לא היה זה ליווי של כבוד בלבד; המשלחת היתה אמורה לשכנע את אברם לעזוב את המקום. <br>    <b>וַיְשַׁלְּחוּ אֹתוֹ וְאֶת אִשְׁתּוֹ וְאֶת כָּל אֲשֶׁר לוֹ</b> חזרה לכנען.
<h2>פרק יג</h2>
(א) <b>וַיַּעַל</b>,<br>    מדרום לצפון <br>    <br>    <b>אַבְרָם מִמִּצְרַיִם, הוּא וְאִשְׁתּוֹ וְכָל אֲשֶׁר לוֹ וְלוֹט עִמּוֹ הַנֶּגְבָּה.</b>
(ב) <b>וְאַבְרָם כָּבֵד מְאֹד בַּמִּקְנֶה בַּכֶּסֶף וּבַזָּהָב.</b> אברם הצליח בעסקיו, ובמשך הזמן גדל רכושו מאוד. תהיה לכך משמעות בהמשך.
(ג) <b>וַיֵּלֶךְ לְמַסָּעָיו</b>— הוא חזר באותו מסלול שבו נסע, לשם חידוש ההיכרויות שלו עם בני המקומות הללו, או: כדי לשלם את חובותיו.<br>    <br>    <b>מִנֶּגֶב וְעַד בֵּית אֵל, עַד הַמָּקוֹם אֲשֶׁר הָיָה שָׁם אָהֳלֹה בַּתְּחִלָּה, בֵּין בֵּית אֵל וּבֵין הָעָי.</b>
(ד) אברם הגיע <br>    <b>אֶל מְקוֹם הַמִּזְבֵּחַ אֲשֶׁר עָשָׂה שָׁם בָּרִאשֹׁנָה, וַיִּקְרָא שָׁם אַבְרָם בְּשֵׁם ה'.</b> נראה שקרא בשם ה' גם בפעם הזאת. אולי הקהיל קהילות ברבים, הזמין אנשים, קרא, התפלל ודיבר כדי להודיע את שם ה' בעולם.
(ה) <b>וְגַם לְלוֹט הַהֹלֵךְ אֶת אַבְרָם הָיָה צֹאן וּבָקָר וְאֹהָלִים.</b> לוט יצא מאור כשדים כיורש אביו, הרן. לפיכך היה גם לו רכוש משל עצמו. אף שהיה צמוד לאברם, לוט לא היה משועבד לדודו אלא נדד לצדו.
(ו) <b>וְלֹא נָשָׂא אֹתָם הָאָרֶץ לָשֶׁבֶת יַחְדָּו, כִּי הָיָה רְכוּשָׁם רָב וְלֹא יָכְלוּ לָשֶׁבֶת יַחְדָּו.</b> אמנם באותם ימים הארץ היתה פנויה יותר, והיה בה מקום רב למרעה. עם זאת, לא בכל מקום היה די מרחב לעדרי צאן גדולים מאוד. בדרך כלל גודלם של עדרי צאן הרועים בקרבת יישוב, תואם את גודלו של היישוב; ואילו לכאן הגיע שבט נוודים הזקוק למרחב גדול ולמרעה רב מכפי שהיה באזור זה.
(ז) אולם לא רק מפני מגבלות הקרקע ותנובתה לא יכלו לשבת יחדיו — <br>    <b>וַיְהִי רִיב בֵּין רֹעֵי מִקְנֵה אַבְרָם וּבֵין רֹעֵי מִקְנֵה לוֹט.</b> חכמים דרשו שלא היה זה ריב סביב שטחי אדמה בלבד; הרקע למתח זה הוא היריבות הבסיסית הקיימת כבר מן התקופה העתיקה בין הרועים הנוודים לבין עובדי האדמה, שכן פעמים רבות עדרי הצאן של הרועים מזיקים לחקלאים המקומיים.<br>    ייתכן שאברם הורה לרועיו ביתר תוקף למנוע את הפגיעה בשדותיהם של החקלאים, ולכן הם נזהרו בכך, בניגוד לרועי מקנה לוט. רועי אברם טענו כנגד רועי לוט שהרועים צריכים לנהוג ביושר ולהימנע מרעיית צאנם בשדות אחרים.<br>    הכתוב מעיר בהקשר זה — <br>    <b>וְהַכְּנַעֲנִי וְהַפְּרִזִּי אָז יֹשֵׁב בָּאָרֶץ.</b> הארץ עדיין לא היתה ברשות אברם, וכבר התיישבו בה שבטים אחרים. בתוך הקשר זה מריבה בין רועי מקנה אברם ורועי מקנה לוט היתה מסוכנת, שכן תושבי הארץ עלולים היו לנצל את הסכסוך ולהתנפל עליהם.
(ח) <b>וַיֹּאמֶר אַבְרָם אֶל לוֹט: אַל נָא תְהִי מְרִיבָה בֵּינִי וּבֵינֶיךָ וּבֵין רֹעַי וּבֵין רֹעֶיךָ, כִּי אֲנָשִׁים אַחִים אֲנָחְנוּ.</b> הלוא אנחנו קרובי משפחה, מדוע נריב בינינו?! הרי כאשר הרועים מתקוטטים אלו עם אלו, כל חבורת רועים מתאוננת בפני אדוניה, ולבסוף מתעוררת קטטה בין שני הראשים — אברם ולוט.
(ט) <b>הֲלֹא כָל הָאָרֶץ לְפָנֶיךָ.</b> כיוון שאברם ולוט אינם מבקשים להתיישב, אלא הם מחפשים שטחי מרעה בלבד — כל הארץ פתוחה בפניהם, ללא הגבלה. <br>    <b>הִפָּרֶד נָא מֵעָלָי,</b> ונלך לכיוונים שונים. איננו חייבים לשבת יחדיו. <br>    <b>אִם הַשְּׂמֹאל — וְאֵימִנָה,</b> אם תבחר בצד שמאל — אני אלך אל הימין. <br>    <b>וְאִם</b> תבחר את<br>    <b>הַיָּמִין</b><br>    <b>—</b><br>    <b>וְאַשְׂמְאִילָה.</b>
(י) <b>וַיִּשָּׂא לוֹט אֶת עֵינָיו, וַיַּרְא אֶת כָּל כִּכַּר הַיַּרְדֵּן כִּי כֻלָּהּ מַשְׁקֶה</b>— כיכר הירדן היא הבקעה שבקצהו הדרומי של הירדן. זהו שטח גדול ונמוך מאוד, שהיה עשיר ביותר במים. אף בימינו עדיין נותרו בדרום ים המלח שטחים פוריים שבהם שורר אקלים כמעט טרופי. אולם כל זה היה <br>    <b>לִפְנֵי שַׁחֵת ה' אֶת סְדֹם וְאֶת עֲמֹרָה,</b> לפני שסדום ועמורה נהרסו. באותה עת היה כל אזור ים המלח בקעה גדולה רוויה במים, ובגלל צירוף החום והמים הצמחייה שגשגה שם, <br>    <b>כְּגַן ה', כְּאֶרֶץ מִצְרַיִם,</b> כארץ עשירה בצמחייה, שאינה ניזונה ממי גשמים אלא מנהרות ומחקלאות שלחין; כך נראתה הבקעה הזו עד <br>    <b>בֹּאֲכָה צֹעַר,</b> המקום שבו שכנה העיר הקטנה צוער.
(יא) <b>וַיִּבְחַר לוֹ לוֹט אֵת כָּל כִּכַּר הַיַּרְדֵּן.</b> לוט נענה להצעתו של אברם, ובחר לעצמו שטח דשן, פורה וגדול דיו למרעה צאנו ובקרו. אברהם ולוט היו באותה עת בהרי יהודה הדרומיים, ומשם השקיפו על הנוף. <br>    <b>וַיִּסַּע לוֹט מִקֶּדֶם,</b> מהצד המזרחי של המקום שבו נמצא, הצד הפונה לכיוון ים המלח.<br>    <br>    <b>וַיִּפָּרְדוּ אִישׁ מֵעַל אָחִיו.</b> כל אחד מהם הלך בנתיב משלו.
(יב) <b>אַבְרָם יָשַׁב בְּאֶרֶץ כְּנָעַן, וְלוֹט יָשַׁב בְּעָרֵי הַכִּכָּר,</b> בין הערים השונות שהיו בכיכר הירדן, <br>    <b>וַיֶּאֱהַל עַד סְדֹם.</b> בשלב זה לוט עדיין לא היה תושב העיר, אלא איש-מִקנה שחי תחת חסות העיר סדום או בסמוך לה.
(יג) <b>וְאַנְשֵׁי סְדֹם רָעִים וְחַטָּאִים לַה' מְאֹד.</b> גנותם של אנשים אלה היתה מפורסמת כבר אז.
(יד) <b>וַה' אָמַר אֶל אַבְרָם אַחֲרֵי הִפָּרֶד לוֹט מֵעִמּוֹ: שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם,</b> הסתכל <br>    <b>צָפֹנָה וָנֶגְבָּה</b>,<br>    לצד דרום<br>    <b>וָקֵדְמָה</b>,<br>    לצד מזרח. ההנחה היא שהצד הקדמי של הגוף פונה למזרח, <br>    <b>וָיָמָּה</b>, לצד מערב, לכיוון הים למי שעומד בארץ ישראל.
(טו) <b>כִּי אֶת כָּל הָאָרֶץ אֲשֶׁר אַתָּה רֹאֶה, לְךָ אֶתְּנֶנָּה וּלְזַרְעֲךָ עַד עוֹלָם.</b>
(טז) <b>וְשַׂמְתִּי אֶת זַרְעֲךָ</b> מרובה <br>    <b>כַּעֲפַר הָאָרֶץ, אֲשֶׁר אִם יוּכַל אִישׁ לִמְנוֹת אֶת עֲפַר הָאָרֶץ — גַּם זַרְעֲךָ יִמָּנֶה.</b> זרעך ירבה עד בלי די.
(יז) ואתה, <br>    <b>קוּם הִתְהַלֵּךְ בָּאָרֶץ לְאָרְכָּהּ וּלְרָחְבָּהּ, כִּי לְךָ אֶתְּנֶנָּה.</b> אף על פי שבינתיים מתגוררים בארץ זרים, ועדיין אין היא בידך, תוכל להרגיש בה נינוח כבעל בית המסייר בנחלתו.
(יח) <b>וַיֶּאֱהַל אַבְרָם,</b><br>    <b>וַיָּבֹא וַיֵּשֶׁב בְּאֵלֹנֵי מַמְרֵא</b>— ממרא הוא שמו של אדם, כמו שנראה להלן;<br>    אלוני ממרא הוא האזור או המישור של ממרא,<br>    <br>    <b>אֲשֶׁר בְּחֶבְרוֹן,</b><br>    <b>וַיִּבֶן שָׁם מִזְבֵּחַ לַה'.</b> אברם נדד אחר מרעה לצאנו, ובתוך כך הוא עסק בהפצת האמונה, בבניית מזבחות ובקריאה בשם ה'.
<h2>פרק יד</h2>
(א) <b>וַיְהִי בִּימֵי אַמְרָפֶל מֶלֶךְ שִׁנְעָר,</b> מלכות גדולה באזור בבל,<br>    <br>    <b>אַרְיוֹךְ מֶלֶךְ אֶלָּסָר,</b> נראה שזהו אזור הנמצא מצפון מזרח לבבל, <br>    <b>כְּדָרְלָעֹמֶר מֶלֶךְ עֵילָם,</b> אף היא מצפון מזרח לבבל. עילם היתה אימפריה עצמאית ובעלת שפה משלה, אך במהלך ההיסטוריה נבלעה בממלכה הפרסית.<br>    <br>    <b>וְתִדְעָל מֶלֶךְ גּוֹיִם</b>. ייתכן שמלך על עמים שונים שהתאגדו, תופעה שהיתה קיימת כבר בימי קדם.
(ב) המלכים הללו <br>    <b>עָשׂוּ מִלְחָמָה אֶת</b>,<br>    עם <br>    <b>בֶּרַע מֶלֶךְ סְדֹם וְאֶת בִּרְשַׁע מֶלֶךְ עֲמֹרָה, שִׁנְאָב מֶלֶךְ אַדְמָה וְשֶׁמְאֵבֶר מֶלֶךְ צְבוֹיִים וּמֶלֶךְ</b> העיר <br>    <b>בֶּלַע, הִיא</b> העיר שנקראה אחר כך<br>    <b>צֹעַר.</b> לפי מה שיתברר להלן,<br>    סדום, עמורה, אדמה וצבויים היו ערים חשובות, ואילו צוער היתה יישוב קטן, נספח. כל הערים הללו שכנו בבקעת הירדן סביב ים המלח של ימינו. אמנם אין להשוות בין מלכי הצפון הגדולים, שכללו את המעצמות עילם ושנער, לבין המלכים הקטנים הללו; ובכל זאת, הם ירדו להילחם במלכי הערים המקומיות. המניע למלחמה יוסבר מיד.
(ג) <b>כָּל אֵלֶּה</b>, מלכי סדום, עמורה, אדמה, צבויים ובלע <br>    <b>חָבְרוּ אֶל עֵמֶק הַשִּׂדִּים</b>— צורת ריבוי נוספת של 'שדה', <br>    <b>הוּא</b> מקום<br>    <br>    <b>יָם הַמֶּלַח.</b> ים המלח המוכר לנו לא היה קיים אז כפי שהוא. ייתכן שהיה אז אגם קטן של מים מלוחים. בהמשך יבואר כיצד הפך מאורע קטסטרופלי את עמק השידים המושקה והפורח למקום שרובו שמם.
(ד) <b>שְׁתֵּים עֶשְׂרֵה שָׁנָה עָבְדוּ אֶת כְּדָרְלָעֹמֶר,</b> מסתבר שהוא היה האיש החזק ביותר בקואליציה של מלכי הצפון, <br>    <b>וּשְׁלֹשׁ עֶשְׂרֵה שָׁנָה מָרָדוּ,</b> ייתכן שבשנה השלוש-עשרה התנערו משעבודם זה.<br>    ניתן לשער, שקודם שהגיע אברם לארץ כנען, כבר נכבשו האזורים הללו על ידי מלכי הצפון.
(ה) <b>וּבְאַרְבַּע עֶשְׂרֵה שָׁנָה</b>, בשנה הארבע-עשרה <br>    <b>בָּא כְדָרְלָעֹמֶר וְהַמְּלָכִים אֲשֶׁר אִתּוֹ,</b> כדי לדכא את המרידות הללו. נראה כי בכל האזור התקוממו כנגד השליטים הזרים, שלשונם ותרבותם זרות, ואשר באו מרחוק מתוך שאיפות אימפריאליסטיות. <br>    <b>וַיַּכּוּ</b> כדרלעומר וחבריו באמצעות צבאותיהם <br>    <b>אֶת רְפָאִים</b>,<br>    שרידי הענקים <br>    <b>בְּעַשְׁתְּרֹת קַרְנַיִם</b> שבצפון עבר הירדן <br>    <b>וְאֶת הַזּוּזִים</b>,<br>    שֵׁם אחר לרפאים<br>    <br>    <b>בְּ</b> מקום ושמו <br>    <b>הָם</b><br>    <b>וְאֵת הָאֵימִים</b>,<br>    גם הוא שם של הרפאים,<br>    <br>    <b>בְּשָׁוֵה</b>, מישור העיר<br>    <b>קִרְיָתָיִם.</b> מלכי הצפון נעו ממקום למקום, ערכו קרבות נגד השליטים המקומיים וניצחו אותם בזה אחר זה.
(ו) <b>וְאֶת הַחֹרִי</b>,<br>    עם חשוב מיושבי הארץ הקדומים, שאחד משבטיהם התגורר <br>    <b>בְּהַרְרָם</b>, בהר שלהם, שהוא הר <br>    <b>שֵׂעִיר</b>, ארץ אדום.<br>    מאוחר יותר כבשו עשו ומשפחתו את האזור מידם והתבוללו בהם. נראה שנתיב ההתקדמות של המלכים הללו היה מצפון לדרום דרך עבר הירדן המזרחי. הם ניצחו והביסו את כל המלכים והשבטים שם <br>    <b>עַד אֵיל פָּארָן אֲשֶׁר עַל הַמִּדְבָּר,</b> עד קצה מדבר סיני.
(ז) <b>וַיָּשֻׁבוּ וַיָּבֹאוּ אֶל עֵין מִשְׁפָּט, הִיא קָדֵשׁ,</b> שני אלה הם שמותיו של אותו מקום. ייתכן שהוא זהה לקדש ברנע, קדש הדרומית (שכן היו גם קדש בצפון<br>    ). לאחר שהכו את כל עבר הירדן, שבו צפונה, <br>    <b>וַיַּכּוּ אֶת כָּל שְׂדֵה הָעֲמָלֵקִי</b>, אזור בשדה אדום. עמלק עדיין לא נולד, אך המקום נקרא על שם העתיד, כמקום שבו יגורו לאחר זמן צאצאיו. <br>    <b>וְגַם אֶת הָאֱמֹרִי הַיֹּשֵׁב בְּחַצְצֹן תָּמָר,</b> היא עין גדי.<br>    מלכי הצפון עברו ממקום למקום והכו כל עם או שבט שהתנגד להם. ללא ספק ניסיונם הרב ועצמתם הצבאית הקנו להם יתרון גדול מול המלכים הקטנים הללו.
(ח) <b>וַיֵּצֵא מֶלֶךְ סְדֹם וּמֶלֶךְ עֲמֹרָה וּמֶלֶךְ אַדְמָה וּמֶלֶךְ צְבוֹיִם וּמֶלֶךְ בֶּלַע הִיא צֹעַר, וַיַּעַרְכוּ אִתָּם</b>,<br>    עם מלכי הצפון <br>    <b>מִלְחָמָה בְּעֵמֶק הַשִּׂדִּים,</b> שהיה שטח מישורי הראוי לכך.
(ט) <b>אֵת</b>, עם<br>    <b>כְּדָרְלָעֹמֶר מֶלֶךְ עֵילָם וְתִדְעָל מֶלֶךְ גּוֹיִם וְאַמְרָפֶל מֶלֶךְ שִׁנְעָר וְאַרְיוֹךְ מֶלֶךְ אֶלָּסָר — אַרְבָּעָה מְלָכִים אֶת הַחֲמִשָּׁה.</b> אמנם היו אלה ארבעה מלכים כנגד חמישה, אך יחסי הכוחות היו הפוכים בתכלית: חמישה מלכי ערים קטנות מול נציגיהן של ארבע מעצמות. אולם ראוי לציין כי כדרכם של מלכים גדולים בעבר, לא המלך עצמו נלחם, אלא נשלח חיל חלוץ כדי לדכא את המרד.
(י) <b>וְעֵמֶק הַשִּׂדִּים</b> אף על פי שהיה שטח פורה, היו בו <br>    <b>בֶּאֱרֹת בֶּאֱרֹת חֵמָר.</b> ייתכן שזהו חֵמר אספלטי. <br>    <b>וַיָּנֻסוּ מֶלֶךְ סְדֹם וַעֲמֹרָה וַיִּפְּלוּ שָׁמָּה,</b> בבורות. דווקא הנפילה לבורות היא שהצילה אותם, שכן כיוון שנפלו, המלכים הגדולים מן הצפון לא הקדישו זמן לרדוף אחריהם. הרי לא יצאו למסע כיבוש אלא למסע עונשין לשם דיכוי המרידה. על כן לאחר שנשבר כוח אויביהם, הם פנו הלאה. <br>    <b>וְהַנִּשְׁאָרִים</b>, אלה שלא נפלו לבורות <br>    <b>הֶרָה נָּסוּ,</b> ברחו להרים.
(יא) <b>וַיִּקְחוּ</b>, ארבעת מלכי הצפון<br>    <b>אֶת כָּל רְכֻשׁ סְדֹם וַעֲמֹרָה</b>,<br>    אדמה, צבויים וצוער, כמובן. הם עברו בערים אלו, ללא שום התנגדות ובזזו את הרכוש <br>    <b>וְאֶת כָּל אָכְלָם</b>, משום שצבאם זקוק היה גם לאוכל, <br>    <b>וַיֵּלֵכוּ,</b> פנו צפונה כדי לשוב למקומות המוצא שלהם.
(יב) <b>וַיִּקְחוּ אֶת לוֹט וְאֶת רְכֻשׁוֹ,</b> שהוא היה <br>    <b>בֶּן אֲחִי אַבְרָם, וַיֵּלֵכוּ. וְהוּא יֹשֵׁב בִּסְדֹם.</b> כמי שאינו חלק מתושבי הערים הללו מימים ימימה, נראה שלוט לא רצה להיכנס למלחמה. הוא לא גילה עניין גם כשמלכי עילם ושנער נלחמו במלך סדום, הקרוב אליו. אף על פי שגם לוט היה נווד שהגיע מן הצפון, לא דקדקו בכך אנשי צבאות כדרלעומר ואמרפל. כיוון שלוט ישב במקום המרידה, וכיוון שהיה לו רכוש — הם שבו אותו ובזזו את רכושו.
(יג) <b>וַיָּבֹא הַפָּלִיט,</b> אחד מפליטי המלחמה שזהותו אינה ידועה.<br>    <br>    <b>וַיַּגֵּד לְאַבְרָם הָעִבְרִי.</b> וְהוּא<br>    <b>שֹׁכֵן בְּאֵלֹנֵי מַמְרֵא</b><br>    <b>הָאֱמֹרִי</b> שהיה <br>    <b>אֲחִי אֶשְׁכֹּל וַאֲחִי עָנֵר</b>, <br>    <b>וְהֵם בַּעֲלֵי בְרִית אַבְרָם.</b> אברם בנה יחסי קרבה עם שכניו, ממרא ואנשיו, שהיו שליטי חברון או שליטי אלוני ממרא שליד חברון, ואף היה ביניהם הסכם של ערבות הדדית. תמיכתם של בעלי בריתו של אברם חיזקה כנראה את רוחו.
(יד) <b>וַיִּשְׁמַע אַבְרָם כִּי נִשְׁבָּה אָחִיו.</b> לאמתו של דבר המלחמה כולה לא היתה מעניינו של אברם, אך לקיחת לוט בשבי הניעה אותו לפעולה — <br>    <b>וַיָּרֶק</b>,<br>    הוציא, רוקן, כלומר הורה לצאת ממקומותיהם<br>    <b>אֶת חֲנִיכָיו,</b> שלפחות חלקם <br>    <b>יְלִידֵי בֵיתוֹ,</b> נולדו וגדלו במחנה שלו,<br>    ובסך הכול <br>    <b>שְׁמֹנָה עָשָׂר וּשְׁלֹשׁ מֵאוֹת.</b> אברם הצליח, ללא מאמץ גדול ובאופן מידי, לגייס כמה מאות חיילים. יש להניח אפוא שמחנה אברם לא היה משפחה אחת ונלווים מועטים שהצטרפו אליה; אברם היה מנהיג של שבט גדול, שכן עלה בידו לגייס צבא — אמנם קטן, אבל משמעותי. לאחר שמחנה המלכים סיים מלאכתו בסדום ועמורה, הוא הזדרז לשוב צפונה, לארצותיו. <br>    <b>וַיִּרְדֹּף</b> אברם אחריו<br>    <b>עַד דָּן</b> שבצפון כנען. אף שם זה יינתן למקום רק לאחר דורות רבים.
(טו) <b>וַיֵּחָלֵק</b> את אנשיו<br>    <br>    <b>עֲלֵיהֶם לַיְלָה הוּא וַעֲבָדָיו, וַיַּכֵּם.</b> במצב זה לא העלו המלכים על הדעת כי יותקפו. אף על פי שהיה זה מחנה גדול, הוא לא היה מבוצר ומאורגן להגן על עצמו. עצמת ההפתעה הביאה למנוסת המלכים, שלא ידעו מי מתקיף אותם, ומה גודל מחנה התוקפים. אכן, תקיפתו הלילית של אברם לא היתה צפויה כלל. הרי לאמתו של דבר, לולא נשבה לוט, אברם לא היה מתערב כלל בעניין זה.<br>    <br>    <b>וַיִּרְדְּפֵם עַד חוֹבָה</b>,<br>    מיקומה של חובה איננו ידוע. הפרט היחיד שהמקרא מספר הוא <br>    <b>אֲשֶׁר מִשְּׂמֹאל</b>, מצפון<br>    <b>לְדַמָּשֶׂק.</b>
(טז) <b>וַיָּשֶׁב אֵת כָּל הָרְכֻשׁ,</b> הרכוש שנלקח בשבי היה מזומן בידו להשיבו, כי הבורחים הנסים על נפשם אינם לוקחים אותו עמם. <br>    <b>וְגַם אֶת לוֹט אָחִיו וּרְכֻשׁוֹ הֵשִׁיב, וְגַם אֶת הַנָּשִׁים וְאֶת הָעָם.</b> חלק מהרווח של המנצחים במסעות מלחמה כאלה הוא השלל והשבי. מלכי הצפון שבו גברים כעבדים ונשים לכל צורכיהם. את כל אלה שחרר אברם ופנה לשוב לאזור חברון.
(יז) <b>וַיֵּצֵא</b> אולי מתוך אחד מבארות החמר,<br>    <b>מֶלֶךְ סְדֹם</b>,<br>    שהיה כנראה מרוט ומוכה מפגעי המלחמה, <br>    <b>לִקְרָאתוֹ,</b> לקראת אברם,<br>    שהרי אברם נראה ככוח העולה באזור,<br>    <b>אַחֲרֵי שׁוּבוֹ מֵהַכּוֹת אֶת כְּדָרְלָעֹמֶר וְאֶת הַמְּלָכִים אֲשֶׁר אִתּוֹ, אֶל עֵמֶק שָׁוֵה הוּא עֵמֶק הַמֶּלֶךְ.</b> בהמשך יסופר כי מלך סדום מבקש להשיב לעצמו חלק מאבדותיו באמצעות משא ומתן עם אברם.
(יח) <b>וּמַלְכִּי צֶדֶק מֶלֶךְ שָׁלֵם</b>, היא ירושלים, הנזכרת בשם זה גם בספרים אחרים.<br>    אף שמו של מלך אחר שמלך בירושלים מסתיים בסופית צֶדֶק,<br>    ואולי היה זה כינוי מיוחד שאפיין את מלכי העיר, שלעתיד תיקרא עִיר הַצֶּדֶק.<br>    לא רק מלך סדום שיחר את פניו של אברם, לאחר שניצח את מלכי הצפון. כאן הגיע אליו אף מלך שלם שישב באזור אחר. <br>    <b>הוֹצִיא לֶחֶם וָיָיִן,</b> כביטוי טקסי מקובל לקבלת פנים חגיגית. באופן זה ביקש מלכי צדק לכבד את אברם, ששב כמצביא גדול. <br>    <b>וְהוּא</b>,<br>    מלכי צדק, לא היה רק מלך, אלא גם<br>    <b>כֹהֵן לְאֵל עֶלְיוֹן.</b> אף על פי שחי בין העמים המקומיים עובדי האלילים, הוא היה בין האנשים המועטים שהאמינו באל אחד ששמו אינו ידוע, ושעבדו לו. מלכי צדק, שלפי האגדה הוא שם בן נח,<br>    היה אחד מהיחידים שלא סגדו לאליל כלשהו, אלא היו קרובים לאמונתו של אברהם אבינו.
(יט) <b>וַיְבָרְכֵהוּ,</b> בתור כהן. ייתכן שאברם לא היה רוצה להתברך מפיו של מלך סדום, אך כיוון שמלכי צדק היה כהן לאל עליון, אברם קיבל את ברכתו. <br>    <b>וַיֹּאמַר: בָּרוּךְ אַבְרָם לְאֵל עֶלְיוֹן, קֹנֵה</b>,<br>    הבורא והאדון של <br>    <b>שָׁמַיִם וָאָרֶץ.</b>
(כ) <b>וּבָרוּךְ אֵל עֶלְיוֹן אֲשֶׁר מִגֵּן</b>,<br>    שבר, הרס<br>    או: הסגיר את <br>    <b>צָרֶיךָ בְּיָדֶךָ.</b> בברכה רשמית זו בירך מלכי צדק הן את אברם על אישיותו הברוכה לאלוקים, והן את אלוקים על הניצחון. <br>    <b>וַיִּתֶּן לוֹ מַעֲשֵׂר מִכֹּל.</b> אברם מתייחס אל הכהן בכבוד ונותן לו מתנה גדולה — מעשר מכל הרכוש שפדה.
(כא) כיוון שאברם גילה נדיבות רבה במתנתו למלכי צדק — <br>    <b>וַיֹּאמֶר מֶלֶךְ סְדֹם אֶל אַבְרָם: תֶּן לִי הַנֶּפֶשׁ וְהָרְכֻשׁ קַח לָךְ.</b> תן לי את אנשי עירי, סדום, שכן אני אחראי להם וזקוק להם. ואנו נוותר על השלל. השאר בידיך את הרכוש שהמלכים בזזו מאתנו, שאותו לקחת מהם.
(כב) <b>וַיֹּאמֶר אַבְרָם אֶל מֶלֶךְ סְדֹם: הֲרִימֹתִי יָדִי</b>— הרמת היד או הידיים כלפי מעלה היא מחוות גוף המציינת שבועה.<br>    <br>    <b>אֶל ה' אֵל עֶלְיוֹן, קֹנֵה שָׁמַיִם וָאָרֶץ.</b>
(כג) <b>אִם מִחוּט</b> של בגד <br>    <b>וְעַד שְׂרוֹךְ נַעַל</b> של עור, <br>    <b>וְאִם אֶקַּח מִכָּל אֲשֶׁר לָךְ, וְלֹא תֹאמַר: "אֲנִי הֶעֱשַׁרְתִּי אֶת אַבְרָם"</b>— ובלבד שלא תייחס את הונו של אברם לך ולכספה של סדום. על כן אשיב לך את כל הרכוש.
(כד) <b>בִּלְעָדַי,</b> הוצא אותי מן החשבון, אל תערב אותי בהחלטתך.<br>    <br>    <b>רַק אֲשֶׁר אָכְלוּ הַנְּעָרִים</b>,<br>    מה שאנשַי כבר אכלו מתוך הרכוש שהשבנו, שהרי היה בידם מקנה, והם הזדקקו למזון בדרכם מהצפון עד ירושלים, וזאת אין להשיב. ובנוסף לכך — <br>    <b>וְחֵלֶק הָאֲנָשִׁים אֲשֶׁר הָלְכוּ אִתִּי — עָנֵר אֶשְׁכֹּל וּמַמְרֵא,</b> ידידי אברם ובעלי בריתו, וכנראה לא נמנו בין שלוש מאות ושמונה עשר חייליו. כיוון שבכך שנספחו אלי ונלחמו עמי, הגדילו את כוחי, מגיע להם חלק מן השלל, ואל לי לוותר עליו, לכן אני עומד על כך ש<br>    <b>הֵם יִקְחוּ חֶלְקָם.</b> ובאשר אלי, למרות שאני המצביא המנצח, שהיה אמור לזכות ברוב השלל — אני מוותר על כל חלקי.
<h2>פרק טו</h2>
(א) <b>אַחַר הַדְּבָרִים הָאֵלֶּה,</b> אחר מלחמתו של אברם במלכי הצפון הגדולים. אמנם אברם ניצח, אך עתה יש מקום לחשש שמא ישובו מלכים תקיפים אלו לארץ כנען במסע מלחמה נוסף, שהרי הם נתקלו בה באויב גדול יותר, שיכול להם. <br>    <b>הָיָה דְבַר ה' אֶל אַבְרָם בַּמַּחֲזֶה</b>, בראייה נבואית <br>    <b>לֵאמֹר: אַל תִּירָא אַבְרָם, אָנֹכִי מָגֵן לָךְ</b> שלא יאונה לך כל רע, ובנוסף לכך — <br>    <b>שְׂכָרְךָ</b> עבור המעשים שעשית <br>    <b>הַרְבֵּה מְאֹד</b>, לעתיד לבוא.
(ב) <b>וַיֹּאמֶר אַבְרָם: ה' אֱלֹהִים, מַה תִּתֶּן לִי? וְאָנֹכִי הוֹלֵךְ עֲרִירִי</b>.<br>    אתה מבטיח לי שכר רב מאוד, אך מה אעשה בו, הרי אין לי ילדים, <br>    <b>וּבֶן מֶשֶׁק בֵּיתִי</b>,<br>    הממונה על כל עסקיי <br>    <b>הוּא דַּמֶּשֶׂק אֱלִיעֶזֶר,</b> אליעזר שבא מדמשק.<br>    אמנם אדם נאמן והגון זה מלווה אותי, אך אין הוא מזרעי.
(ג) <b>וַיֹּאמֶר אַבְרָם:</b><br>    <b>הֵן לִי לֹא נָתַתָּה זָרַע, וְהִנֵּה בֶן בֵּיתִי יוֹרֵשׁ אֹתִי.</b> כיוון שאין לי בן, יירש אותי בן משק ביתי, ועל כן אין למתנה זו כל משמעות עבורי.
(ד) <b>וְהִנֵּה דְבַר ה' אֵלָיו, לֵאמֹר</b>. לרוב משמעות הביטוי לֵאמֹר, הנזכר בתורה פעמים רבות מאוד, הוא 'כך', 'כדברים הללו ובביטוי הזה'. בימינו היינו ממירים אותו בנקודתיים הפותחות ציטוט<br>    <b>:</b><br>    <b>לֹא יִירָשְׁךָ זֶה,</b> בן משק הבית, <br>    <b>כִּי אִם אֲשֶׁר יֵצֵא מִמֵּעֶיךָ, הוּא יִירָשֶׁךָ.</b>
(ה) <b>וַיּוֹצֵא אֹתוֹ הַחוּצָה,</b> ה' מורה לו לצאת החוצה, <br>    <b>וַיֹּאמֶר: הַבֶּט נָא הַשָּׁמַיְמָה, וּסְפֹר הַכּוֹכָבִים, אִם תּוּכַל לִסְפֹּר אֹתָם,</b> האם אתה יכול לספור אותם? <br>    <b>וַיֹּאמֶר לוֹ</b> ה', אחרי שהביט אברם בשמים<br>    <b>:</b><br>    <b>כֹּה יִהְיֶה זַרְעֶךָ,</b> יהיו לך צאצאים, ומספרם יהיה רב ככוכבים.
(ו) למרות שהדבר היה נראה לאברם בלתי אפשרי, שכן הוא ואשתו זקנים<br>    — <br>    <b>וְהֶאֱמִן בַּה'.</b><br>    <b>וַיַּחְשְׁבֶהָ</b> ה' החשיב את אמונתו של אברם<br>    <br>    <b>לּוֹ צְדָקָה,</b> למעשה נכון, ישר וראוי.
(ז) <b>וַיֹּאמֶר אֵלָיו</b> שנית:<br>    <b>אֲנִי ה' אֲשֶׁר הוֹצֵאתִיךָ מֵאוּר כַּשְׂדִּים,</b> בין היתר, כדי <br>    <b>לָתֶת לְךָ אֶת הָאָרֶץ הַזֹּאת לְרִשְׁתָּהּ.</b>
(ח) <b>וַיֹּאמַר: ה' אֱלֹהִים, בַּמָּה אֵדַע כִּי אִירָשֶׁנָּה?</b> מלים אלו אינן מביעות אי—אמון בקיום ההבטחה, אולם כיוון שההבטחה תתקיים רק בזרעו של אברם שטרם נולד, ואילו בהווה אין לירושת הארץ כל ביטוי ממשי במציאות, הוא מבקש מסמך, חוזה או סימן שיהוו אישור ואישוש ממשי לברית.
(ט) <b>וַיֹּאמֶר אֵלָיו</b> ה'<br>    <b>: קְחָה לִי עֶגְלָה מְשֻׁלֶּשֶׁת וְעֵז מְשֻׁלֶּשֶׁת וְאַיִל מְשֻׁלָּשׁ</b>— יש ממפרשי המקרא המפרשים מְשֻׁלָּשׁ כמובחר, כלומר כבעל ערך גדול יותר, לא כפליים אלא פי שלוש מהרגיל.<br>    אחרים מפרשים: שלוש עגלות, שלוש עזים ושלושה אילים.<br>    <br>    <b>וְתֹר</b>, עוף ממשפחת היונים <br>    <b>וְגוֹזָל,</b> בן יונה קטן.
(י) <b>וַיִּקַּח לוֹ אֶת כָּל אֵלֶּה, וַיְבַתֵּר</b>, חתך<br>    <b>אֹתָם</b> לאחר שנשחטו <br>    <b>בַּתָּוֶךְ</b>, באמצע, לשני חלקים פחות או יותר שווים. <br>    <b>וַיִּתֵּן אִישׁ בִּתְרוֹ לִקְרַאת רֵעֵהוּ,</b> הניח את שני חלקיו של כל בעל חיים זה מול זה, והותיר ביניהם רווח. <br>    <b>וְאֶת הַצִּפֹּר</b>,<br>    את העופות — התור והגוזל<br>    <br>    <b>לֹא בָתָר.</b>
(יא) <b>וַיֵּרֶד הָעַיִט</b>. כאן אין זה שמו של עוף מסוים, אלא שם כולל לעופות העטים על הטרף,<br>    <b>עַל הַפְּגָרִים.</b> העופות העטים על הטרף מסמלים את האויבים המנסים להתנכל לברית. <br>    <b>וַיַּשֵּׁב אֹתָם אַבְרָם.</b> אברם הבריח אותם. הוא ניסה להילחם באויבים סמליים אלה כדי לגרשם. יש בכך כדי לבשר כי הברית ומימושה צפויות להיתקל בקשיים ובאיומים רבים, ויהיה צורך לעמוד כנגדם בעתיד.
(יב) <b>וַיְהִי הַשֶּׁמֶשׁ לָבוֹא,</b> לשקוע,<br>    <b>וְתַרְדֵּמָה נָפְלָה עַל אַבְרָם,</b> אין מדובר בשינה פשוטה הבאה מתוך עייפות, אלא בהיעדר אפשרות להישאר ער, כאילו דבר מה מרדים אותו מן החוץ. <br>    <b>וְהִנֵּה</b> עם התרדמה<br>    <b>אֵימָה חֲשֵׁכָה גְדֹלָה</b>,<br>    פחד קודר שאין לו משמעות ואין לו תוכן מסוים, <br>    <b>נֹפֶלֶת עָלָיו.</b>
(יג) <b>וַיֹּאמֶר</b> ה' <br>    <b>לְאַבְרָם:</b><br>    <b>יָדֹעַ תֵּדַע</b><br>    <b>כִּי גֵר יִהְיֶה זַרְעֲךָ</b>. אכן יהיו לך ילדים, ואף תירש את הארץ, אלא שצאצאיך לא יזכו בה מיד. הברית לא תתממש באופן חלק ופשוט. לפני כן עליהם להיות גרים ונוודים, כמוך, אך בניגוד אליך, הם לא ינדדו בארץ הזאת, אלא <br>    <b>בְּאֶרֶץ לֹא לָהֶם.</b> ומעבר לכך — <br>    <b>וַעֲבָדוּם</b>, ישעבדו אותם <br>    <b>וְעִנּוּ אֹתָם אַרְבַּע מֵאוֹת שָׁנָה.</b> כפי שהראו חכמים, מספר שנים זה כולל את התהליך מראשיתו, מאז לידת זרעו של אברהם בארץ לא לו, ואילו עבודת הפרך בארץ מצרים היתה מאתים ועשר שנים.<br>    תוכנה של הנבואה הולם את האימה שחש אברם, אך מיד ה' הבטיח לו:
(יד) <b>וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי,</b> בניך יסבלו שם בשל חישובים כלשהם, אך העם שיעביד אותם ייענש על כך. <br>    <b>וְאַחֲרֵי כֵן</b>, אחרי שיעבור הזמן היעוד, בניך <br>    <b>יֵצְאוּ בִּרְכֻשׁ גָּדוֹל.</b>
(טו) <b>וְאַתָּה</b> באופן אישי, לא תִּגלה ולא תעונה, אלא<br>    <b>תָּבוֹא אֶל אֲבֹתֶיךָ</b>, תמות <br>    <b>בְּשָׁלוֹם,</b> תשוב ותתאחד עם אבותיך ואף <br>    <b>תִּקָּבֵר בְּשֵׂיבָה טוֹבָה,</b> חייך יעברו בשלום.
(טז) <b>וְדוֹר רְבִיעִי</b> של צאצאיך<br>    <b>יָשׁוּבוּ הֵנָּה,</b> לרשת את הארץ שהובטחה, <br>    <b>כִּי לֹא שָׁלֵם עֲוֹן הָאֱמֹרִי עַד הֵנָּה.</b> קיום ההבטחה נדחה, בין השאר, משום שישנם חשבונות נוספים בהתנהלות ההיסטורית. האמורי ושאר העמים היושבים בארץ כנען אינם נוהגים כראוי. מעשיהם המגונים — בעבודתם הזרה ובהתנהגות המינית המופקרת שלהם — מצטברים והולכים. רק כאשר יגיע הזמן להענישם, יכבשו בניך את הארץ ויהיו כלי העונשין ביד אלוקים.
(יז) <b>וַיְהִי הַשֶּׁמֶשׁ בָּאָה,</b> לאחר שהשמש שקעה, <br>    <b>וַעֲלָטָה</b>,<br>    חושך גדול<br>    <b>הָיָה,</b><br>    <b>וְהִנֵּה</b> מראה של <br>    <b>תַנּוּר עָשָׁן</b>,<br>    ענן עשן סמיך, כפי שהוא יוצא מן התנור,<br>    <br>    <b>וְלַפִּיד אֵשׁ אֲשֶׁר עָבַר בֵּין הַגְּזָרִים הָאֵלֶּה</b> תנור העשן ולפיד האש מסמלים את הנוכחות האלוקית, שעברה בין הבתרים הללו, ובכך נשלם הצד הטקסי של הברית.
(יח) <b>בַּיּוֹם הַהוּא כָּרַת ה' אֶת אַבְרָם בְּרִית לֵאמֹר:</b><br>    <b>לְזַרְעֲךָ נָתַתִּי אֶת הָאָרֶץ הַזֹּאת</b> בהיקפה הגדול ביותר — <br>    <b>מִנְּהַר מִצְרַיִם</b>. מסתבר כי הוא הזרוע המזרחית של הנילוס, הנקראת ברוב המקומות נַחַל מִצְרַיִם.<br>    זהו גבולה הדרומי-מערבי של ארץ ישראל. <br>    <b>עַד הַנָּהָר הַגָּדֹל, נְהַר פְּרָת,</b> התוחם אותה בצדה הצפוני-מזרחי. ההבטחה על ירושת הארץ כוללת את הורשת העמים היושבים בה:
(יט) <b>אֶת הַקֵּינִי וְאֶת הַקְּנִזִּי וְאֵת הַקַּדְמֹנִי</b>,<br>    שזהותם אינה ידועה, אך מניחים כי עמים אלו ישבו מחוץ לארץ כנען במובנה המצומצם.
(כ) <b>וְאֶת הַחִתִּי וְאֶת הַפְּרִזִּי</b>,<br>    מעמי כנען <br>    <b>וְאֶת הָרְפָאִים</b>,<br>    הענקים
(כא) <b>וְאֶת הָאֱמֹרִי וְאֶת הַכְּנַעֲנִי וְאֶת הַגִּרְגָּשִׁי וְאֶת הַיְבוּסִי.</b>
<h2>פרק טז</h2>
(א) <b>וְשָׂרַי אֵשֶׁת אַבְרָם לֹא יָלְדָה לוֹ,</b> למרות שהיו נשואים שנים רבות,<br>    <br>    <b>וְלָהּ שִׁפְחָה מִצְרִית וּשְׁמָהּ הָגָר.</b> כפי הנראה, היתה שפחתה הפרטית של שרי.
(ב) <b>וַתֹּאמֶר שָׂרַי אֶל אַבְרָם: הִנֵּה נָא עֲצָרַנִי ה' מִלֶּדֶת,</b> אינני יכולה ללדת, <br>    <b>בֹּא נָא אֶל שִׁפְחָתִי, אוּלַי אִבָּנֶה מִמֶּנָּה,</b> אולי יהיו לי בנים ממנה. ייתכן ששרי חשה שהגיעה לסוף תקופת פריונה, והיא מקווה שמעשה זה יגרום אף לה ללדת. <br>    <b>וַיִּשְׁמַע אַבְרָם לְקוֹל שָׂרָי.</b> אברם לא יזם את העניין ממניעיו הוא, אלא שיתף פעולה עם שרי וציית לה למענה בלבד.
(ג) <b>וַתִּקַּח שָׂרַי אֵשֶׁת אַבְרָם אֶת הָגָר הַמִּצְרִית שִׁפְחָתָהּ, מִקֵּץ עֶשֶׂר שָׁנִים לְשֶׁבֶת אַבְרָם בְּאֶרֶץ כְּנָעַן.</b> הצעתה של שרי באה לאחר ששניהם עברו מסעות רחוקים יחדיו, וכבר עברו עשר שנים מאז הגיעו לכנען, ועדיין לא היה להם פרי בטן.<br>    <br>    <b>וַתִּתֵּן אֹתָהּ לְאַבְרָם אִישָׁהּ לוֹ לְאִשָּׁה.</b> נראה שהגר ניתנה כאשה חוקית ולא כשפחה או פילגש בלבד. אולם השינוי שחל במעמדה הוא שיעורר בעיות בהמשך —
(ד) <b>וַיָּבֹא</b> אברם <br>    <b>אֶל הָגָר וַתַּהַר</b> תוך זמן קצר, <br>    <b>וַתֵּרֶא כִּי הָרָתָה — וַתֵּקַל גְּבִרְתָּהּ בְּעֵינֶיהָ.</b> הגר פירשה את הריונה כסימן לשינוי במעמדה. לפי דרשות שונות, הגר פירשה את הריונה כאות לעדיפותה המוסרית על פני גברתה.<br>    אפשר להסביר את השינוי ביחסה של הגר לשרי גם באופן אחר: לפי חוקיהן ומנהגיהן של כמה מדינות בעולם העתיק, אשה הנשואה לגבר שיש לו כמה נשים, והיא היולדת לו ילד — ובעיקר אם הוא בן — הופכת לאשה הראשית. לפיכך הריונה של הגר מעצים אותה, וגם אם איננה מזלזלת באופן גלוי בגברתה, הרי שדימויה העצמי מתחזק.
(ה) <b>וַתֹּאמֶר שָׂרַי אֶל אַבְרָם: חֲמָסִי עָלֶיךָ.</b> גרמת לי עוול. חמס כאן אינו גנֵבה או גזֵלה, אלא מעשה שנעשה שלא כדין ושלא כראוי. <br>    <b>אָנֹכִי נָתַתִּי שִׁפְחָתִי בְּחֵיקֶךָ,</b> היתה זו שפחתי, והמעשה נבע מהחלטתי, <br>    <b>וַתֵּרֶא כִּי הָרָתָה — וָאֵקַל בְּעֵינֶיהָ. יִשְׁפֹּט ה' בֵּינִי וּבֵינֶיךָ.</b> אין בדברים אלה האשמה ברורה, אלא דרישה מאברם שיעמוד לצדה באופן בולט יותר.
(ו) <b>וַיֹּאמֶר אַבְרָם אֶל שָׂרַי: הִנֵּה שִׁפְחָתֵךְ בְּיָדֵךְ.</b> למרות שהיא הרה, לא אגן עליה. את יכולה לקבלה חזרה בתור שפחה. נראה כי אין לאברם קשר עמוק עם הגר, או שמא התפתח קשר כזה, אך אברם נכון לוותר עליו למען שרי — <br>    <b>עֲשִׂי לָהּ הַטּוֹב בְּעֵינָיִךְ. וַתְּעַנֶּהָ שָׂרַי,</b> שרי הציקה להגר. הכתוב אינו מפרש אם מדובר בהצקה נפשית או גופנית, אם בנזיפות, בקללות, בהטלת עבודה קשה או בדברים אחרים. <br>    <b>וַתִּבְרַח</b> הגר <br>    <b>מִפָּנֶיהָ.</b>
(ז) <b>וַיִּמְצָאָהּ מַלְאַךְ ה' עַל עֵין הַמַּיִם בַּמִּדְבָּר, עַל הָעַיִן</b>,<br>    ליד המעיין <br>    <b>בְּדֶרֶךְ שׁוּר</b> בנגב.
(ח) <b>וַיֹּאמַר:</b><br>    <b>הָגָר שִׁפְחַת שָׂרַי,</b> המלאך קרא לה בשמה; הוא הכיר אותה. <br>    <b>אֵי מִזֶּה</b>, מאין<br>    <b>בָאת, וְאָנָה</b>,<br>    ולאן<br>    <b>תֵלֵכִי?</b><br>    <b>וַתֹּאמֶר: מִפְּנֵי שָׂרַי גְּבִרְתִּי אָנֹכִי בֹּרַחַת.</b>
(ט) <b>וַיֹּאמֶר לָהּ מַלְאַךְ ה': שׁוּבִי אֶל גְּבִרְתֵּךְ, וְהִתְעַנִּי תַּחַת יָדֶיהָ.</b> כך נגזר עלייך, וזו הדרך הטובה עבורך.
(י) <b>וַיֹּאמֶר לָהּ מַלְאַךְ ה': הַרְבָּה אַרְבֶּה אֶת זַרְעֵךְ,</b> הילד שברחמך יגדל ויהיה לעם גדול,<br>    <b>וְלֹא יִסָּפֵר מֵרֹב.</b> אף בנה של הגר יזכה בהתגשמותה של ברכת הזרע ועצמתו שניתנה לאברם.
(יא) <b>וַיֹּאמֶר לָהּ מַלְאַךְ ה': הִנָּךְ הָרָה,</b> כפי שאת כבר יודעת, אבל אני מבשר לך<br>    <b>— וְיֹלַדְתְּ בֵּן,</b> ולא בת. <br>    <b>וְקָרָאת שְׁמוֹ יִשְׁמָעֵאל כִּי שָׁמַע ה' אֶל עָנְיֵךְ.</b>
(יב) <b>וְהוּא יִהְיֶה פֶּרֶא אָדָם,</b> בין בני האדם הוא יהיה דמות פראית, בלתי ממוסדת ובלתי מיושבת. <br>    <b>יָדוֹ בַכֹּל וְיַד כֹּל בּוֹ,</b> תמיד יהיה מעורב בתגרות, בקטטות ובמלחמות. ייתכן שהמלאך רומז בדבריו לנטייתם של ישמעאל וצאצאיו לחיי נוודות, וכדרכם של נוודים, הם צפויים לחיי שוד וסכסוכים, ובכל זאת — <br>    <b>וְעַל פְּנֵי כָל אֶחָיו יִשְׁכֹּן.</b> הוא יגיע לגדולה בעיני אחיו ובני משפחתו.
(יג) <b>וַתִּקְרָא שֵׁם ה' הַדֹּבֵר אֵלֶיהָ</b>— שהרי המלאך אינו אלא שליח. אמנם קשה לדעת הרבה על דמותה השקטה של הגר, ובכל זאת, כמי שהגיעה מבית אברם, ספגה הגר את השקפת עולמו. על כן ידעה שהמלאך איננו אל לעצמו, אלא ה' מדבר אליה באמצעותו. משום כך היא קוראת לה'<br>    <b>:</b><br>    <b>אַתָּה אֵל רֳאִי,</b> אתה האל הנראה, האל המתגלה. <br>    <b>כִּי אָמְרָה: הֲגַם הֲלֹם</b>,<br>    אף כאן<br>    <b>רָאִיתִי</b> התגלות<br>    <b>אַחֲרֵי רֹאִי,</b> בנוסף על מה שראיתי בבית אברם. כאשה שזכתה להכיר מלאכים כבר קודם לכן, וכמי שאף בהווה חיה בעולם מיסטי, היא אמרה בהתפעלות כי אפילו כאן, במדבר המרוחק, מתגלה אליה האל שהכירה בבית אֵ–ל רֳאִי.
(יד) <b>עַל כֵּן קָרָא</b> הקורא<br>    <br>    <b>לַבְּאֵר: בְּאֵר לַחַי רֹאִי.</b> בארו של ה', החי הנראה. <br>    <b>הִנֵּה</b> באר זו עדיין ידועה,<br>    ומקומה הוא <br>    <b>בֵין קָדֵשׁ וּבֵין בָּרֶד,</b> בדרומה של כנען.
(טו) הגר שבה הביתה כמאמר המלאך, ולבסוף, <br>    <b>וַתֵּלֶד הָגָר לְאַבְרָם בֵּן. וַיִּקְרָא אַבְרָם שֶׁם בְּנוֹ אֲשֶׁר יָלְדָה הָגָר, יִשְׁמָעֵאל.</b> ייתכן שאף על פי שאברם לא שמע מהגר את השם שעליו המליץ המלאך, הוא בחר בעצמו שם זה, כיוון שה' שמע אליו ואל עוניו, כשנתן לו את בנו בכורו.
(טז) <b>וְאַבְרָם בֶּן שְׁמֹנִים שָׁנָה וְשֵׁשׁ שָׁנִים בְּלֶדֶת הָגָר אֶת יִשְׁמָעֵאל לְאַבְרָם.</b> חשיפת גילו של אברם עם הולדת ישמעאל מסייעת להבין את סדרם של המאורעות, שכן סדר הכתובים במקרא אינו משקף בהכרח את סדר ההתרחשויות. למשל, אין ודאות באשר לזמנה של ברית בין הבתרים ביחס למועד הגעתו של אברם לארץ. הפעם הראשונה שבה הוזכר תאריך ביחס לחיי אברם, היתה ביציאתו מחרן, ואילו כאן, עם לידת בנו הראשון, נזכר שוב גילו, כאחת עשרה שנים לאחר הגעתו לארץ כנען.
<h2>פרק יז</h2>
(א) <b>וַיְהִי אַבְרָם בֶּן תִּשְׁעִים שָׁנָה וְתֵשַׁע שָׁנִים. וַיֵּרָא ה' אֶל אַבְרָם וַיֹּאמֶר אֵלָיו: אֲנִי אֵל שַׁדַּי.</b> שם מיוחד זה מבטא, לדעת רוב המפרשים, את עצמתו של אלוקים ואת מעורבותו במציאות, כמשדד מערכות וכיוצר מערכות חדשות בעולם.<br>    <br>    <b>הִתְהַלֵּךְ לְפָנַי,</b> שרת אותי, <br>    <b>וֶהְיֵה תָמִים,</b> מושלם. ה' כבר כרת עם אברם את ברית בין הבתרים, שהיו לה מאפיינים קיומיים-קנייניים — אלוקים הבטיח לאברם את הארץ לנחלה לזרעו לעולם.
(ב) הברית הנכרתת כאן אישית יותר — <br>    <b>וְאֶתְּנָה בְרִיתִי בֵּינִי וּבֵינֶךָ,</b> ברית זו נכרתת עם אברם כאדם יחיד, ואף עם כל אחד מבניו באופן אישי.<br>    <b>וְאַרְבֶּה אוֹתְךָ בִּמְאֹד מְאֹד.</b>
(ג) <b>וַיִּפֹּל אַבְרָם עַל פָּנָיו</b> מחמת הנבואה, מחמת היראה וכביטוי להכנעתו הגמורה כלפי מה שאלוקים עומד לומר לו, שהרי ההבטחה נושאת עמה גם התחייבות. <br>    <b>וַיְדַבֵּר אִתּוֹ אֱלֹהִים לֵאמֹר:</b>
(ד) <b>אֲנִי הִנֵּה בְרִיתִי אִתָּךְ,</b> אני כורת אתך ברית, <br>    <b>וְהָיִיתָ לְאַב הֲמוֹן גּוֹיִם.</b> זהו מעמד חדש
(ה) <b>וְ</b> על כן — <br>    <b>לֹא יִקָּרֵא עוֹד אֶת שִׁמְךָ אַבְרָם,</b> שם שמשמעותו פשוטה — אב רם. <br>    <b>וְהָיָה שִׁמְךָ אַבְרָהָם, כִּי אַב הֲמוֹן גּוֹיִם נְתַתִּיךָ.</b> כחלק מהברית מוחלף השם שנתנו לו הוריו, בשם שנותן לו אלוקים. משמעותו של שם זה מורכבת יותר, והכתוב עצמו דורש אותו — אב המון, או: אב רם המון. בניגוד לנח, שהוצג כצדיק תמים בראשית סיפורו,<br>    על אברם לא נמצא עד כה שיפוט ברור, אלא נפרשו מאורעותיו בזה אחר זה. שינוי שמו מן השם שניתן לו בלידתו — אברם, לשם שזכה בו בזכות פעולותיו וחייו — אברהם, הוא ביטוי לתמורה שעברה דמותו.
(ו) כחלק מהיותו אב להמון גויים, מובטח לו: <br>    <b>וְהִפְרֵתִי אֹתְךָ בִּמְאֹד מְאֹד, וּנְתַתִּיךָ לְגוֹיִם,</b> לעמים שונים, <br>    <b>וּמְלָכִים מִמְּךָ יֵצֵאוּ,</b> כל אחד מהם ימלוך במקומו.
(ז) <b>וַהֲקִמֹתִי אֶת בְּרִיתִי בֵּינִי וּבֵינֶךָ</b>,<br>    קשר פרטי ואישי,<br>    <b>וּבֵין זַרְעֲךָ אַחֲרֶיךָ לְדֹרֹתָם לִבְרִית עוֹלָם</b>, <br>    <b>לִהְיוֹת לְךָ לֵאלֹהִים וּלְזַרְעֲךָ אַחֲרֶיךָ.</b> אלוקי העולם ומלכו, בורא כל העולמות, הכוכבים והשמשות, כורת עתה עם אברהם ועם זרעו ברית אישית ומשפחתית, המבטאת קשר שונה מן הקשר שלו עם שאר האנשים, הבריות והעולמות. כחלק מן הברית הזאת :
(ח) <b>וְנָתַתִּי לְךָ וּלְזַרְעֲךָ אַחֲרֶיךָ אֵת אֶרֶץ מְגֻרֶיךָ, אֵת כָּל אֶרֶץ כְּנַעַן לַאֲחֻזַּת עוֹלָם,</b> בכך הוא חוזר על ההבטחה הקודמת, ובזאת הוא גם מודיע כי הברית הזאת אינה מחליפה את ברית בין הבתרים כברית רוחנית ותיאולוגית חדשה, אלא היא תוספת על הברית הקודמת. ועליה מופיעה הבטחה נוספת — <br>    <b>וְהָיִיתִי לָהֶם לֵאלֹהִים.</b> מכאן ואילך יופיע הביטוי אֱלֹהֵי אַבְרָהָם,<br>    משום שמעתה הקדוש ברוך הוא אינו רק קֹנֵה שָׁמַיִם וָאָרֶץ,<br>    אלא הוא גם אלוקינו שלנו, של בני אברהם.
(ט) <b>וַיֹּאמֶר אֱלֹהִים אֶל אַבְרָהָם: וְאַתָּה אֶת בְּרִיתִי תִשְׁמֹר, אַתָּה וְזַרְעֲךָ אַחֲרֶיךָ לְדֹרֹתָם.</b> גם עליך מוטלת חובה:
(י) <b>זֹאת בְּרִיתִי אֲשֶׁר תִּשְׁמְרוּ, בֵּינִי וּבֵינֵיכֶם וּבֵין זַרְעֲךָ אַחֲרֶיךָ: הִמּוֹל לָכֶם כָּל זָכָר.</b>
(יא) <b>וּנְמַלְתֶּם אֵת בְּשַׂר עָרְלַתְכֶם, וְהָיָה</b> חיתוך הבשר <br>    <b>לְאוֹת בְּרִית בֵּינִי וּבֵינֵיכֶם.</b> הברית היא עצם הקשר, ואילו המילה היא אות הברית, הסימן המציין את הברית. הטקס המכונה בפינו 'ברית מילה' אינו יוצר את הברית, אלא הוא ציון האות והסימן לקיומה. כשם שצורבים בבשרם של בעלי חיים — להבדיל — סימני שייכות לבעליהם, כך המילה היא חתימת שייכות בבשרם של בני אדם. הסימן לברית ניתן בכם דווקא, משום שהסימן אינו מיועד לאלוקים אלא הוא מהווה תזכורת לאדם כי ה' הוא אלוקיו, וכי עמו כרותה לו ברית. דומה הדבר לאות הברית של הקשת בענן, שבאה אף היא כדי להזכיר לאדם שהקדוש ברוך הוא נאמן בבריתו.<br>    <b>:</b>
(יב) <b>וּבֶן שְׁמֹנַת יָמִים יִמּוֹל לָכֶם כָּל זָכָר לְדֹרֹתֵיכֶם, יְלִיד בָּיִת</b>,<br>    בן משפחה וכן כל מי שנולד במשפחה הזאת, אף שאינו צאצא ביולוגי של אברהם,<br>    <b>וּמִקְנַת כֶּסֶף</b>,<br>    העבדים שאתם קונים<br>    <b>מִכֹּל בֶּן נֵכָר אֲשֶׁר לֹא מִזַּרְעֲךָ הוּא.</b> לא רק זרעו של אברהם צריך להימול, אלא אף כל קניינו.
(יג) <b>הִמּוֹל יִמּוֹל יְלִיד בֵּיתְךָ וּמִקְנַת כַּסְפֶּךָ, וְהָיְתָה בְרִיתִי בִּבְשַׂרְכֶם לִבְרִית עוֹלָם.</b> עליכם לשמור את הברית מדור לדור.
(יד) <b>וְעָרֵל זָכָר אֲשֶׁר לֹא יִמּוֹל אֶת בְּשַׂר עָרְלָתוֹ</b> מבין צאצאיכם —<br>    <b>וְנִכְרְתָה הַנֶּפֶשׁ הַהִיא מֵעַמֶּיהָ.</b> זהו העונש החמור ביותר: הנפש תכלה ותנותק. עונש זה מתחיל במוות, וממשיך בחיי הנפש בעולמות העליונים לאחר המוות,<br>    כי <br>    <b>אֶת בְּרִיתִי הֵפַר.</b> הברית חלה על כל אנשי בית אברהם משעה שנולדו, אך אות הברית ניתן בבשרם ביום השמיני. מי שאינו נימול נחשב כמפר ברית, כלומר הוא מכריז, כביכול, שאינו מעוניין בברית, ולכן נענש בחומרה כה רבה. <br>    <b>.</b>
(טו) <b>וַיֹּאמֶר אֱלֹהִים אֶל אַבְרָהָם</b>, שמכאן ואילך נקרא אַבְרָהָם בלבד, ושמו הקודם לא יופיע בהמשך<br>    <b>:</b><br>    <b>שָׂרַי אִשְׁתְּךָ. לֹא תִקְרָא אֶת שְׁמָהּ שָׂרָי,</b><br>    <b>כִּי שָׂרָה שְׁמָהּ.</b> אם מתפרש השם שָׂרָי כ'שרה שלי', הרי שהוא מבטא צמצום מסוים בשררתה. עתה, כשבעלה עובר מגדר אדם פרטי לאב המון גויים, אף היא, שרי, 'השרה שלי' או 'המלכה שלי', הופכת להיות 'המלכה', 'השרה' של הכול.
(טז) <b>וּבֵרַכְתִּי אֹתָהּ</b> בברכות שונות <br>    <b>וְגַם נָתַתִּי מִמֶּנָּה לְךָ בֵּן. וּבֵרַכְתִּיהָ וְהָיְתָה</b> גם היא <br>    <b>לְגוֹיִם,</b> למנהיגים,<br>    או: לשבטים.<br>    <br>    <b>מַלְכֵי עַמִּים מִמֶּנָּה יִהְיוּ.</b> שרה אינה מתברכת רק בשמה החדש, המציין התקדמות למעלה חדשה,<br>    אלא אף בבשורה שתלד בן מאברהם. לצד חשיבותה האישית של ברכת שרה בבן, היא מתבשרת גם בהיותה ראשיתו של עם שלם.
(יז) בעקבות הדברים הללו<br>    <b>— וַיִּפֹּל אַבְרָהָם עַל פָּנָיו</b> בהכנעה <br>    <b>וַיִּצְחָק. וַיֹּאמֶר בְּלִבּוֹ: הַלְּבֶן מֵאָה שָׁנָה יִוָּלֵד?</b> באותה עת אברהם בן תשעים ותשע. מאה הוא הגיל שבו ייוולד לו בן, אם שרה תהרה עתה. <br>    <b>וְאִם שָׂרָה, הֲבַת תִּשְׁעִים שָׁנָה תֵּלֵד?</b> שזה בוודאי אינו מתיישב עם חוקי הטבע.
(יח) <b>וַיֹּאמֶר אַבְרָהָם אֶל הָאֱלֹהִים: לוּ יִשְׁמָעֵאל יִחְיֶה לְפָנֶיךָ.</b> אתה מבטיח לי הבטחה נסית, החורגת מגדר הטבע, אך יש לי כבר בן, ישמעאל. הלוואי שייחשב הוא בני ויתברך בברכה זו.
(יט) <b>וַיֹּאמֶר אֱלֹהִים: אֲבָל</b>,<br>    אכן, באמת <br>    <b>שָׂרָה אִשְׁתְּךָ יֹלֶדֶת לְךָ בֵּן, וְקָרָאתָ אֶת שְׁמוֹ יִצְחָק,</b> שם הקשור בוודאי בצחוקו של אברהם,<br>    <br>    <b>וַהֲקִמֹתִי אֶת בְּרִיתִי אִתּוֹ לִבְרִית עוֹלָם לְזַרְעוֹ אַחֲרָיו.</b> הוא יהיה הבן שאִתו תישמר הברית המיוחדת.
(כ) <b>וּלְיִשְׁמָעֵאל</b>,<br>    ובעניין בקשתך על חייו של ישמעאל<br>    <b>— שְׁמַעְתִּיךָ.</b> בקשתך לא תשוב ריקם<br>    —<br>    <b>הִנֵּה בֵּרַכְתִּי אֹתוֹ, וְהִפְרֵיתִי אֹתוֹ, וְהִרְבֵּיתִי אֹתוֹ בִּמְאֹד מְאֹד. שְׁנֵים עָשָׂר נְשִׂיאִם יוֹלִיד, וּנְתַתִּיו לְגוֹי גָּדוֹל.</b> גם ממנו יצא עם גדול,
(כא) <b>וְ</b> אולם<br>    <b>אֶת בְּרִיתִי אָקִים אֶת,</b> עם <br>    <b>יִצְחָק.</b> ה' מדגיש את ההבדל בין בני אברהם: ישמעאל, בנו הראשון, שגדל בביתו, והיה מן הסתם אהוב על אביו, מתברך בפריון רב ובהתעצמות, אבל הקשר המיוחד והאישי המגולם בברית שמור רק ליצחק, <br>    <b>אֲשֶׁר תֵּלֵד לְךָ שָׂרָה לַמּוֹעֵד הַזֶּה בַּשָּׁנָה הָאַחֶרֶת.</b> בעוד שנה באותו תאריך.
(כב) <b>וַיְכַל</b>,<br>    אלוקים סיים <br>    <b>לְדַבֵּר אִתּוֹ, וַיַּעַל אֱלֹהִים מֵעַל אַבְרָהָם.</b> אלוקים יורד, כביכול, אל הנביא בכך שהוא מדבר אתו, ומשמסתיימת הנבואה הוא מתעלה למרום.
(כג) <b>וַיִּקַּח אַבְרָהָם אֶת יִשְׁמָעֵאל בְּנוֹ וְאֵת כָּל יְלִידֵי בֵיתוֹ וְאֵת כָּל מִקְנַת כַּסְפּוֹ, כָּל זָכָר בְּאַנְשֵׁי בֵּית אַבְרָהָם, וַיָּמָל אֶת בְּשַׂר עָרְלָתָם בְּעֶצֶם הַיּוֹם הַזֶּה,</b> באותו יום שבו שמע את דבר ה', <br>    <b>כַּאֲשֶׁר דִּבֶּר אִתּוֹ אֱלֹהִים.</b> בהקשרים שונים ניתן לראות כי אברהם אינו משתהה בעשיית דברים. תיכף לאחר ששומע את דבר ה' הוא מציית לו, בלא שיתעכב ויהרהר בעצם הדבר או בשאלות הגותיות. מיד לאחר שה' שינה את שמו — הרי שיש לו שם חדש; מיד לאחר שהצטווה למול את עצמו, את משפחתו ועבדיו — הוא מממש צו קשה זה, אף שבאותה עת הוא קשיש —
(כד) <b>וְאַבְרָהָם בֶּן תִּשְׁעִים וָתֵשַׁע שָׁנָה בְּהִמֹּלוֹ בְּשַׂר עָרְלָתוֹ.</b>
(כה) <b>וְיִשְׁמָעֵאל בְּנוֹ בֶּן שְׁלֹשׁ עֶשְׂרֵה שָׁנָה בְּהִמֹּלוֹ אֵת בְּשַׂר עָרְלָתוֹ,</b> ואף על פי שגם בגיל הזה קשה היא המילה מבחינות שונות.
(כו) <b>בְּעֶצֶם הַיּוֹם הַזֶּה</b><br>    <b>נִמּוֹל אַבְרָהָם וְיִשְׁמָעֵאל בְּנוֹ.</b>
(כז) <b>וְכָל אַנְשֵׁי בֵיתוֹ, יְלִיד בָּיִת וּמִקְנַת כֶּסֶף מֵאֵת בֶּן נֵכָר, נִמֹּלוּ אִתּוֹ.</b>
<h2>פרק יח</h2>
(א) <b>וַיֵּרָא אֵלָיו ה' בְּאֵלֹנֵי מַמְרֵא,</b><br>    <b>וְהוּא</b>, אברהם <br>    <b>יֹשֵׁב פֶּתַח הָאֹהֶל כְּחֹם הַיּוֹם.</b>
(ב) <b>וַיִּשָּׂא</b> אברהם<br>    <b>עֵינָיו</b><br>    <b>וַיַּרְא וְהִנֵּה שְׁלֹשָׁה אֲנָשִׁים נִצָּבִים עָלָיו.</b> קודם לכן הוא לא שם לב שהאנשים הולכים בדרכם, ולפתע הוא רואה אותם עומדים בקרבת מקום. <br>    <b>וַיַּרְא</b><br>    <b>וַיָּרָץ לִקְרָאתָם מִפֶּתַח הָאֹהֶל, וַיִּשְׁתַּחוּ אָרְצָה.</b> אברהם לא קיבל את אורחיו רק כשהגיעו אל אוהלו; ביחסו האוהב כלפי אורחים הוא רץ להביאם אליו מן החוץ ונהג בהם כבוד והכנעה.
(ג) <b>וַיֹּאמַר: אֲדֹנָי,</b> ה',<br>    <b>אִם נָא מָצָאתִי חֵן בְּעֵינֶיךָ,</b> אם רצונך בכך, <br>    <b>אַל נָא תַעֲבֹר מֵעַל עַבְדֶּךָ.</b> רוב מפרשי המקרא פירשו משפט זה כפונה אל אלוקים, שזה עתה התגלה אליו.<br>    בזמן שאברהם רץ לעבר אורחיו הוא ביקש מהקדוש ברוך הוא שימתין לו, שכן עליו לקבל את האורחים. עתה פונה אברהם אל האנשים ואומר להם:
(ד) <b>יֻקַּח נָא מְעַט מַיִם וְרַחֲצוּ רַגְלֵיכֶם,</b> שכן באתם מדרך רחוקה, ובוודאי רגליכם עייפות. רחיצת הרגליים, בין שהן נעולות נעליים ובין שהן יחפות, היא אחד האופנים הראשונים למנוחתן. <br>    <b>וְהִשָּׁעֲנוּ תַּחַת הָעֵץ,</b> תוכלו לנוח בצל העץ.
(ה) <b>וְאֶקְחָה פַת לֶחֶם</b>, פרוסת לחם, <br>    <b>וְסַעֲדוּ לִבְּכֶם, אַחַר תַּעֲבֹרוּ.</b> אינני רוצה לעכב אתכם הרבה. לאחר שתנוחו מעט ותטעמו משהו, תמשיכו בדרככם,<br>    <br>    <b>כִּי עַל כֵּן עֲבַרְתֶּם עַל עַבְדְּכֶם,</b> אם הזדמנתם לכאן, ראוי שתתארחו אצלי.<b>וַיֹּאמְרוּ</b> בנימוס<br>    <b>: כֵּן תַּעֲשֶׂה כַּאֲשֶׁר דִּבַּרְתָּ.</b> אנא עשה כפי שאמרת בלבד, מעט מים, ישיבה תחת העץ, פת לחם, ודי לנו בכך.
(ו) <b>וַיְמַהֵר אַבְרָהָם הָאֹהֱלָה אֶל שָׂרָה, וַיֹּאמֶר: מַהֲרִי</b><br>    <b>שְׁלֹשׁ סְאִים</b>,<br>    כמות ניכרת למדי של<br>    <b>קֶמַח סֹלֶת</b>. סולת נעשית על ידי טחינה גסה של גרעין החיטה.<br>    <b>לוּשִׁי וַעֲשִׂי עֻגוֹת,</b> מין לחם עגול.
(ז) <b>וְאֶל הַבָּקָר רָץ אַבְרָהָם. וַיִּקַּח בֶּן בָּקָר רַךְ</b>,<br>    צעיר<br>    <b>וָטוֹב,</b> ומובחר, <br>    <b>וַיִּתֵּן אֶל הַנַּעַר</b> שהיה שם,<br>    <b>וַיְמַהֵר לַעֲשׂוֹת אֹתוֹ.</b> הוא ציווה על נערו לשחוט את הבקר, להפשיטו ולהכינו לסעודה.
(ח) <b>וַיִּקַּח חֶמְאָה וְחָלָב, וּבֶן הַבָּקָר אֲשֶׁר עָשָׂה, וַיִּתֵּן לִפְנֵיהֶם,</b> לפני אורחיו. אברהם שש על הזכות לארח. על כן הוא עצמו רץ להכין הכול. למרות שמן הסתם יש בביתו לחם, הוא דואג שיאפו עבורם לחם חדש. אפיית הלחם ושחיטת הבקר לכבוד האורחים הן גם מעשים טקסיים המדגישים את התלהבותו ואת רצונו הטוב ביחס אליהם. <br>    <b>וְהוּא עֹמֵד עֲלֵיהֶם</b>,<br>    משרת אותם<br>    <br>    <b>תַּחַת הָעֵץ, וַיֹּאכֵלוּ.</b>—
(ט) <b>וַיֹּאמְרוּ אֵלָיו: אַיֵּה שָׂרָה אִשְׁתֶּךָ?</b> שמא מקובל היה שהאשה תצא לקראת האורחים החשובים.<b>וַיֹּאמֶר: הִנֵּה בָאֹהֶל,</b> ואין היא רוצה להתערב בטקס הזה.
(י) <b>וַיֹּאמֶר</b> אולי הגדול שבאורחים<br>    <b>:</b><br>    <b>שׁוֹב אָשׁוּב אֵלֶיךָ כָּעֵת חַיָּה</b> כעת בעוד שנה, אם נחיה ונזכה בעוד שנה, <br>    <b>וְהִנֵּה בֵן לְשָׂרָה אִשְׁתֶּךָ.וְשָׂרָה שֹׁמַעַת פֶּתַח הָאֹהֶל,</b> נראה שהאוהל לא היה רחוק מן העץ. <br>    <b>וְהוּא אַחֲרָיו.</b> כנראה, האיש עמד אחרי הפתח,<br>    ופנה לכיוון השני, כך שלא הבחין ששרה ראתה ושמעה הכול.
(יא) <b>וְאַבְרָהָם וְשָׂרָה זְקֵנִים בָּאִים בַּיָּמִים,</b> זקנים מופלגים — אברהם באותה עת בן תשעים ותשע שנה, ושרה בת תשעים. <br>    <b>חָדַל לִהְיוֹת לְשָׂרָה אֹרַח כַּנָּשִׁים.</b> מחזור הווסת של שרה כבר פסק.
(יב) על כן כששמעה דברים אלה — <br>    <b>וַתִּצְחַק שָׂרָה בְּקִרְבָּהּ,</b> שרה, הנמצאת לבדה, צחקה בלא קול. <br>    <b>לֵאמֹר: אַחֲרֵי בְלֹתִי הָיְתָה לִּי עֶדְנָה?</b> האם אחרי שהזדקנתי ופסק המחזור שלי, ישוב גופי ויתעדן? הרי תהליך זה אינו הפיך. מלבד זאת, <br>    <b>וַאדֹנִי</b>,<br>    אברהם <br>    <b>זָקֵן.</b>
(יג) <b>וַיֹּאמֶר ה' אֶל אַבְרָהָם</b>— כך התגלה כי האנשים אינם אלא מלאכים, שליחי האל שהתלבשו בדמות אדם. ייתכן אפוא שגם כאן הדובר הוא אחד האנשים, ובתור מלאך ה' הוא יכול להיקרא בשם ה'.<br>    אפשר גם לפרש כי ה' עצמו הוא הדובר עתה, שהרי אף שאברהם יושב ומשוחח עם האורחים, באותה עת הוא עודנו מצוי לפני ה'.<br>    לפי פירוש זה, הקדוש ברוך הוא התערב בשיחה שקיים אברהם עם האורחים, ומתוך כך התגלה כי אין הם אלא שלוחיו<br>    <b>:</b><br>    <b>לָמָּה זֶּה צָחֲקָה שָׂרָה לֵאמֹר: "הַאַף אֻמְנָם אֵלֵד וַאֲנִי זָקַנְתִּי"?</b> הצחוק מתפרש כאן כביטוי להטלת ספק בכך שהדבר יכול להתקיים.
(יד) <b>הֲיִפָּלֵא מֵה' דָּבָר</b>, האם קיים דבר הנבצר מיכולתו של אלוקים<br>    <b>?! לַמּוֹעֵד אָשׁוּב אֵלֶיךָ כָּעֵת חַיָּה, וּלְשָׂרָה בֵן.</b> הדבר אכן יקרה, ואז שוב אתגלה אליך.
(טו) <b>וַתְּכַחֵשׁ שָׂרָה לֵאמֹר: לֹא צָחַקְתִּי.</b> נראה כי אברהם, שעמד עד כה סמוך לאוהל, נכנס עתה לתוכו כדי לדבר אִתה. ייתכן שהוא חש שונה משרה כלפי הבשורה. וכיוון שה' סיפר לו על צחוקה של שרה, הוא ניגש לשאול אותה לפשרו. אלא ששרה — שלא השמיעה כל קול — מכחישה את הדבר, <br>    <b>כִּי יָרֵאָה</b>— משום שפחדה להודות בצחוקה. הדבר מחזק את הפירוש שזהו צחוק המבטא חוסר אמונה. אילו היה זה ביטוי לשמחה גרידא, לא היתה רואה לנכון להכחישו.<b>וַיֹּאמֶר</b> אברהם, או: ה'<br>    <b>:</b><br>    <br>    <b>לֹא, כִּי צָחָקְתְּ.</b>
(טז) ולאחר זמן — <br>    <b>וַיָּקֻמוּ מִשָּׁם הָאֲנָשִׁים וַיַּשְׁקִפוּ עַל פְּנֵי סְדֹם,</b> הסתכלו מלמעלה ומרחוק אל סדום שבבקעת הירדן. <br>    <b>וְאַבְרָהָם הֹלֵךְ עִמָּם לְשַׁלְּחָם.</b> אברהם מלווה אותם, כפי שראוי לנהוג באורחים.
(יז) <b>וַה' אָמָר</b> בלבו<br>    <b>:</b><br>    <br>    <b>הַמְכַסֶּה אֲנִי</b>,<br>    האם אני מסתיר<br>    <b>מֵאַבְרָהָם אֲשֶׁר אֲנִי עֹשֶׂה?</b> הרי אברהם חביב עלי,
(יח) <b>וְאַבְרָהָם הָיוֹ יִהְיֶה לְגוֹי גָּדוֹל וְעָצוּם,</b> דמותו תהיה מרכזית, <br>    <b>וְנִבְרְכוּ בוֹ כֹּל גּוֹיֵי הָאָרֶץ,</b> הכול יטענו כי הם קשורים ומיוחסים אליו.
(יט) <b>כִּי יְדַעְתִּיו,</b> אהבתי אותו,<br>    <br>    <b>לְמַעַן אֲשֶׁר</b>, כי<br>    <b>יְצַוֶּה אֶת בָּנָיו וְאֶת בֵּיתוֹ אַחֲרָיו, וְשָׁמְרוּ דֶּרֶךְ ה' לַעֲשׂוֹת צְדָקָה וּמִשְׁפָּט</b>, <br>    <b>לְמַעַן</b>, בעבור<br>    <b>הָבִיא ה' עַל אַבְרָהָם אֵת אֲשֶׁר דִּבֶּר עָלָיו.</b> וכך יוכל דבר ה' להתממש באברהם. ה' בחר באברהם כאב האומה שתנחל ברכות שונות ותירש את הארץ. כיוון שארץ כנען הובטחה לו, ראוי שידע מה מתכוון הקדוש ברוך הוא לעשות בה.
(כ) <b>וַיֹּאמֶר ה': זַעֲקַת סְדֹם וַעֲמֹרָה כִּי רָבָּה,</b> הזעקה הנשמעת מסדום ומעמורה גדלה והולכת,<br>    <b>וְחַטָּאתָם</b> הנשמעת בצעקותיהם של נפגעי סדום ועמורה,<br>    <b>כִּי כָבְדָה מְאֹד.</b>
(כא) <b>אֵרֲדָה נָּא וְאֶרְאֶה,</b> אתבונן, כביכול, במציאות זו ואבחן <br>    <b>הַכְּצַעֲקָתָהּ הַבָּאָה אֵלַי עָשׂוּ,</b> האם הצעקה תואמת את מעשיהם, שהרי לא תמיד זעקת הנפגעים מן החוק מעידה על עוול. ייתכן שהיא נובעת מבירוקרטיה, מחוסר רגישות ולאו דווקא מרוע ממשי. אם אכן פעלו כצעקתה — אף אני אעשה אִתם <br>    <b>כָּלָה</b>, אכלֶה אותם. <br>    <b>וְאִם לֹא — אֵדָעָה,</b> אדע מה בדיוק קורה שם.
(כב) <b>וַיִּפְנוּ מִשָּׁם הָאֲנָשִׁים,</b> לאחר שאברהם ליווה אותם, <br>    <b>וַיֵּלְכוּ סְדֹמָה,</b> לסדום, <br>    <b>וְאַבְרָהָם עוֹדֶנּוּ עֹמֵד לִפְנֵי ה'.</b> ההתגלות או התקשורת בין ה' לאברהם עדיין נמשכת.
(כג) <b>וַיִּגַּשׁ אַבְרָהָם וַיֹּאמַר: הַאַף תִּסְפֶּה צַדִּיק עִם רָשָׁע?</b> האם תשמיד את הצדיקים עם הרשעים?
(כד) <b>אוּלַי יֵשׁ חֲמִשִּׁים צַדִּיקִם בְּתוֹךְ הָעִיר. הַאַף תִּסְפֶּה</b><br>    <b>וְלֹא תִשָּׂא</b>,<br>    תסלח <br>    <b>לַמָּקוֹם, לְמַעַן חֲמִשִּׁים הַצַּדִּיקִם אֲשֶׁר בְּקִרְבָּהּ?</b> כל אוכלוסיה טבעית מעורבת מאנשים חיוביים ושליליים. אף בסדום אמורים לגור לצד האנשים הרעים, גם צדיקים.
(כה) אם כן — <br>    <b>חָלִלָה לְּךָ</b>, אל לך, <br>    <b>מֵעֲשֹׂת</b>, לא הייתי מצפה ממך לעשות<br>    <b>כַּדָּבָר הַזֶּה, לְהָמִית צַדִּיק עִם רָשָׁע, וְהָיָה כַצַּדִּיק כָּרָשָׁע.</b> לצדיק ולרשע יהיה גורל זהה.<br>    <b>חָלִלָה לָּךְ הֲשֹׁפֵט כָּל הָאָרֶץ לֹא יַעֲשֶׂה מִשְׁפָּט?!</b>
(כו) <b>וַיֹּאמֶר ה': אִם אֶמְצָא בִסְדֹם חֲמִשִּׁים צַדִּיקִם בְּתוֹךְ הָעִיר — וְנָשָׂאתִי</b>,<br>    אסלח<br>    <b>לְכָל הַמָּקוֹם בַּעֲבוּרָם,</b> בזכות חמישים הצדיקים שבתוכו.
(כז) <b>וַיַּעַן אַבְרָהָם וַיֹּאמַר: הִנֵּה נָא הוֹאַלְתִּי</b>, קיבלתי על עצמי, <br>    <b>לְדַבֵּר אֶל אֲדֹנָי, וְאָנֹכִי עָפָר וָאֵפֶר,</b> אף על פי שאינני אלא יצור נחות. <br>    <b>אוּלַי יַחְסְרוּן חֲמִשִּׁים הַצַּדִּיקִם חֲמִשָּׁה,</b> אולי יהיו בסדום רק ארבעים וחמישה צדיקים, <br>    <b>הֲתַשְׁחִית בַּחֲמִשָּׁה,</b> האם בגלל חסרונם של חמישה צדיקים תשחית,<br>    <b>אֶת כָּל הָעִיר?</b>
(כח) <b>וַיֹּאמֶר</b> ה':<br>    <b>לֹא אַשְׁחִית אִם אֶמְצָא שָׁם אַרְבָּעִים וַחֲמִשָּׁה.</b>
(כט) <b>וַיֹּסֶף עוֹד לְדַבֵּר אֵלָיו, וַיֹּאמַר: אוּלַי יִמָּצְאוּן שָׁם אַרְבָּעִים</b> צדיקים.<b>וַיֹּאמֶר: לֹא אֶעֱשֶׂה</b> גם <br>    <b>בַּעֲבוּר הָאַרְבָּעִים.</b>
(ל) <b>וַיֹּאמֶר: אַל נָא יִחַר לַאדֹנָי,</b> אל תכעס,<br>    <b>וַאֲדַבֵּרָה, אוּלַי יִמָּצְאוּן שָׁם שְׁלֹשִׁים.וַיֹּאמֶר: לֹא אֶעֱשֶׂה אִם אֶמְצָא שָׁם שְׁלֹשִׁים.</b>
(לא) <b>וַיֹּאמֶר: הִנֵּה נָא הוֹאַלְתִּי לְדַבֵּר אֶל אֲדֹנָי, אוּלַי יִמָּצְאוּן שָׁם עֶשְׂרִים.וַיֹּאמֶר: לֹא אַשְׁחִית בַּעֲבוּר הָעֶשְׂרִים.</b>
(לב) <b>וַיֹּאמֶר: אַל נָא יִחַר לַאדֹנָי וַאֲדַבְּרָה אַךְ הַפַּעַם, אוּלַי יִמָּצְאוּן שָׁם עֲשָׂרָה.וַיֹּאמֶר: לֹא אַשְׁחִית בַּעֲבוּר הָעֲשָׂרָה.</b> עשרה צדיקים הם כנראה הייצוג הקטן ביותר של ציבור שעשוי להציל את העיר.<br>    אם מספר הצדיקים פחות מכך — אולי אפשר לגונן עליהם כפרטים, אך בהיותם מספר כה זעום, הבטל בקרב תושבי העיר — אין ביכולתם להביא להצלת העיר כולה.
(לג) <b>וַיֵּלֶךְ ה',</b> ה' שב והתעלה, כביכול,<br>    <b>כַּאֲשֶׁר כִּלָּה</b>, סיים <br>    <b>לְדַבֵּר אֶל אַבְרָהָם, וְאַבְרָהָם שָׁב לִמְקֹמוֹ</b> מן הסתם — בדאגה ובחוסר בהירות לאשר עתיד להתרחש.
<h2>פרק יט</h2>
(א) <b>וַיָּבֹאוּ שְׁנֵי הַמַּלְאָכִים סְדֹמָה בָּעֶרֶב.</b> חכמים אמרו, שתפקידו של המלאך השלישי, שלא הגיע לסדום, הושלם בבשורה על הולדת בנם של אברהם ושרה, ואילו על שני המלאכים האחרים הוטל לבצע את שליחויותיהם בסדום. <br>    <b>וְלוֹט יֹשֵׁב בְּשַׁעַר סְדֹם.</b> הישיבה בשער מעידה בדרך כלל על מעמדו הנכבד של האדם. בשער העיר היו יושבים השופטים והיועצים. <br>    <b>וַיַּרְא לוֹט</b> את האורחים, <br>    <b>וַיָּקָם לִקְרָאתָם, וַיִּשְׁתַּחוּ אַפַּיִם אָרְצָה.</b> נראה כי את מידת הכנסת האורחים למד מאברהם — או אולי ממסורת האבות המשותפת.
(ב) <b>וַיֹּאמֶר: הִנֶּה נָּא אֲדֹנַי,</b> רבותי, <br>    <b>סוּרוּ נָא אֶל בֵּית עַבְדְּכֶם, וְלִינוּ וְרַחֲצוּ רַגְלֵיכֶם, וְהִשְׁכַּמְתֶּם וַהֲלַכְתֶּם לְדַרְכְּכֶם.</b> אמנם לשונו של לוט נדיבה פחות מזו של אברהם, שהציע לאורחיו גם אכילה ושתייה, ובכל זאת הוא הציע להם אכסניה לשינה ולהתרעננות. <br>    <b>וַיֹּאמְרוּ: לֹּא, כִּי בָרְחוֹב נָלִין.</b>
(ג) <b>וַיִּפְצַר בָּם מְאֹד,</b> עד שלבסוף — <br>    <b>וַיָּסֻרוּ אֵלָיו, וַיָּבֹאוּ אֶל בֵּיתוֹ. וַיַּעַשׂ לָהֶם מִשְׁתֶּה, וּמַצּוֹת אָפָה, וַיֹּאכֵלוּ.</b> בפועל הוא אף האכיל והשקה אותם.
(ד) <b>טֶרֶם יִשְׁכָּבוּ,</b> לפני שעלו על משכבם, <br>    <b>וְאַנְשֵׁי הָעִיר, אַנְשֵׁי סְדֹם</b>. יש כאן תזכורת למה שכבר נאמר לעיל על אנשי סדום: וְאַנְשֵׁי סְדֹם רָעִים וְחַטָּאִים לַה' מְאֹד.<br>    <br>    <b>נָסַבּוּ עַל הַבַּיִת מִנַּעַר וְעַד זָקֵן, כָּל הָעָם מִקָּצֶה.</b>
(ה) <b>וַיִּקְרְאוּ אֶל לוֹט וַיֹּאמְרוּ לוֹ: אַיֵּה הָאֲנָשִׁים אֲשֶׁר בָּאוּ אֵלֶיךָ הַלָּיְלָה? הוֹצִיאֵם אֵלֵינוּ וְנֵדְעָה אֹתָם</b> במשכב זכר. כל תושבי העיר דרשו מלוט שיוציא את אורחיו, כדי שיוכלו לנהוג בהם כך. לא ברור אם הדבר נבע מתאווה, או שבכך ביטאו את סלידתם מאורחים, כפי שפירשו חכמים.<br>    ואכן, היחיד שהכניס אורחים בסדום היה לוט, שמוצאו מחוצה לה.
(ו) <b>וַיֵּצֵא אֲלֵהֶם</b>, אל אנשי העיר<br>    <b>לוֹט הַפֶּתְחָה,</b> אל הפתח, <br>    <b>וְהַדֶּלֶת סָגַר אַחֲרָיו,</b> על מנת שלא יוכלו להיכנס לביתו.
(ז) <b>וַיֹּאמַר: אַל נָא, אַחַי, תָּרֵעוּ.</b> הוא מבקש מהם לוותר על דרישתם הרעה.
(ח) <b>הִנֵּה נָא לִי שְׁתֵּי בָנוֹת אֲשֶׁר לֹא יָדְעוּ אִישׁ,</b> בתולות, <br>    <b>אוֹצִיאָה נָּא אֶתְהֶן אֲלֵיכֶם, וַעֲשׂוּ לָהֶן כַּטּוֹב בְּעֵינֵיכֶם.</b><br>    <b>רַק לָאֲנָשִׁים הָאֵל</b>, האלה <br>    <b>אַל תַּעֲשׂוּ דָבָר,</b><br>    <b>כִּי עַל כֵּן בָּאוּ בְּצֵל קֹרָתִי.</b> לוט מניח כי עליו לדאוג ככל יכולתו לשלומם ולטובתם של האורחים החוסים בביתו. לשם כך הוא נכון להקריב אפילו את בנותיו, ולפדות בהן את האורחים.<br>    הצעתו זו מצביעה על היותו מכניס אורחים, ועם זאת, על עיוות מוסרי ועל חוסר איזון בתפיסותיו או באישיותו.
(ט) <b>וַיֹּאמְרוּ: גֶּשׁ הָלְאָה</b>, צא מכאן<br>    <b>!</b><br>    <b>וַיֹּאמְרוּ:</b><br>    <b>הָאֶחָד בָּא לָגוּר וַיִּשְׁפֹּט שָׁפוֹט?!</b>— הרי אינך מאנשי העיר המקוריים; אינך אלא זר שהגיע לגור כאן — ואתה מעז לקבוע את אמות המידה להתנהגותנו?! <br>    <b>עַתָּה נָרַע לְךָ מֵהֶם</b>, אם תתעקש, נעשה לך רעה יותר מאשר להם. ביטוי זה יכול לרמוז כי לא תשוקה מינית היא שהניעה את הסובבים את הבית, אלא הרצון להרע. תביעתם מלוט להפקיר את אורחיו נבעה מן הרצון להשפילם. <br>    <b>וַיִּפְצְרוּ בָאִישׁ בְּלוֹט מְאֹד.</b> לאחר שלא הצליחו לשכנע אותו להוציא את האנשים — <br>    <b>וַיִּגְּשׁוּ לִשְׁבֹּר הַדָּלֶת,</b> שהיתה סגורה ונעולה מאחריו.
(י) <b>וַיִּשְׁלְחוּ הָאֲנָשִׁים</b>, המלאכים שנראו כאנשים <br>    <b>אֶת יָדָם, וַיָּבִיאוּ אֶת לוֹט אֲלֵיהֶם הַבָּיְתָה, וְאֶת הַדֶּלֶת סָגָרוּ.</b> בכוחות על-אנושיים הצליחו המלאכים לעשות זאת חרף הקהל הגדול שצבא על הבית.
(יא) <b>וְאֶת הָאֲנָשִׁים אֲשֶׁר פֶּתַח הַבַּיִת</b><br>    <b>הִכּוּ בַּסַּנְוֵרִים</b>, בעיוורון, או: בטשטוש הראייה <br>    <b>מִקָּטֹן וְעַד גָּדוֹל,</b><br>    <b>וַיִּלְאוּ לִמְצֹא הַפָּתַח.</b> האספסוף הרב מוכה הסנוורים לא הצליח למצוא את הפתח, ובכך הוסר האיום מעל לוט ומעל אורחיו.
(יב) <b>וַיֹּאמְרוּ הָאֲנָשִׁים אֶל לוֹט: עֹד מִי לְךָ פֹה?</b> האם יש לך קרוב משפחה בעיר הזאת? — <br>    <b>חָתָן וּבָנֶיךָ וּבְנֹתֶיךָ, וְכֹל אֲשֶׁר לְךָ בָּעִיר — הוֹצֵא</b> את כל בני משפחתך <br>    <b>מִן הַמָּקוֹם.</b>
(יג) <b>כִּי מַשְׁחִתִים אֲנַחְנוּ אֶת הַמָּקוֹם הַזֶּה. כִּי גָדְלָה צַעֲקָתָם</b> של העשוקים והנפגעים בעיר הזו <br>    <b>אֶת פְּנֵי ה',</b><br>    <b>וַיְשַׁלְּחֵנוּ ה' לְשַׁחֲתָהּ.</b>
(יד) <b>וַיֵּצֵא לוֹט, וַיְדַבֵּר אֶל חֲתָנָיו לֹקְחֵי בְנֹתָיו.</b> לוט מספר לבני משפחתו, שהם בוודאי מבני העיר, את מה שעומד לקרות. <br>    <b>וַיֹּאמֶר: קוּמוּ צְּאוּ מִן הַמָּקוֹם הַזֶּה, כִּי מַשְׁחִית ה' אֶת הָעִיר.וַיְהִי כִמְצַחֵק בְּעֵינֵי חֲתָנָיו.</b> החתנים לא האמינו לדבריו ודחו את אזהרתו.
(טו) <b>וּכְמוֹ</b>, בערך בשעה שבה<br>    <b>הַשַּׁחַר עָלָה,</b><br>    <b>וַיָּאִיצוּ הַמַּלְאָכִים בְּלוֹט לֵאמֹר: קוּם, קַח אֶת אִשְׁתְּךָ וְאֶת שְׁתֵּי בְנֹתֶיךָ הַנִּמְצָאֹת, פֶּן תִּסָּפֶה</b> גם אתה <br>    <b>בַּעֲוֹן הָעִיר.</b> אין בידינו לעשות למען שאר בני משפחתך, שאותם לא הצלחת לשכנע. עתה הגיעה שעתך לצאת מן העיר.
(טז) <b>וַיִּתְמַהְמָהּ.</b><br>    <b>וַיַּחֲזִקוּ הָאֲנָשִׁים</b> בתוקף ובחוזקה<br>    <b>בְּיָדוֹ וּבְיַד אִשְׁתּוֹ וּבְיַד שְׁתֵּי בְנֹתָיו</b> הנמצאות בבית, וכל זה נעשה <br>    <b>בְּחֶמְלַת ה' עָלָיו.</b> לוט לא היה ראוי להינצל, ובכל זאת הוטל על המלאכים להצילו אפילו בעל כורחו. <br>    <b>וַיֹּצִאֻהוּ, וַיַּנִּחֻהוּ מִחוּץ לָעִיר</b>, ייתכן שהם הוליכוהו בתוך העיר עד ליציאתו, או שמא מצא את עצמו לפתע מחוץ לעיר מכוח המלאכים.
(יז) <b>וַיְהִי כְהוֹצִיאָם אֹתָם הַחוּצָה, וַיֹּאמֶר</b> אחד המלאכים<br>    <b>: הִמָּלֵט עַל נַפְשֶׁךָ, אַל תַּבִּיט אַחֲרֶיךָ וְאַל תַּעֲמֹד בְּכָל הַכִּכָּר</b>,<br>    כיכר הירדן, המישור שהקיף את סדום. <br>    <b>הָהָרָה הִמָּלֵט פֶּן תִּסָּפֶה.</b> ברח אל ההרים שמסביב לכיכר הירדן, כדי שתינצל.
(יח) <b>וַיֹּאמֶר לוֹט אֲלֵהֶם: אַל נָא, אֲדֹנָי,</b> בבקשה מכם, רבותי.
(יט) <b>הִנֵּה נָא מָצָא עַבְדְּךָ חֵן בְּעֵינֶיךָ וַתַּגְדֵּל חַסְדְּךָ אֲשֶׁר עָשִׂיתָ עִמָּדִי לְהַחֲיוֹת אֶת נַפְשִׁי,</b> אבל —<br>    <b>וְאָנֹכִי לֹא אוּכַל לְהִמָּלֵט הָהָרָה,</b> ההר רחוק מדי; העלייה אליו אינה קלה; אולי לוט חשב שהוא כבר אינו צעיר דיו למסע המאתגר הזה, <br>    <b>פֶּן תִּדְבָּקַנִי הָרָעָה</b>, <br>    <b>וָמַתִּי.</b> כיוון שלוט חשב שלא יוכל לציית להוראת המלאכים, הוא חשש שבפועל יישאר בכיכר וימות.
(כ) <b>הִנֵּה נָא הָעִיר הַזֹּאת קְרֹבָה לָנוּס שָׁמָּה, וְהִיא מִצְעָר,</b> קטנה. <br>    <b>אִמָּלְטָה נָּא שָׁמָּה</b>. <br>    <b>הֲלֹא מִצְעָר הִיא,</b> אמנם היא עיר, ואף בראשה עומד מלך,<br>    אלא שאין היא עד כדי כך חשובה שראוי להרסה. וכך — <br>    <b>וּתְחִי נַפְשִׁי</b>.
(כא) <b>וַיֹּאמֶר אֵלָיו</b> המלאך<br>    <b>: הִנֵּה</b> הוצאתי אותך מן העיר, ולא זו בלבד, אלא ש<br>    <b>נָשָׂאתִי פָנֶיךָ</b>,<br>    אקבל את בקשתך<br>    <b>גַּם לַדָּבָר הַזֶּה — לְבִלְתִּי הָפְכִּי אֶת הָעִיר אֲשֶׁר דִּבַּרְתָּ.</b> אהפוך את ערי הכיכר הגדולות — סדום ועמורה, אדמה וצבויים, ואת העיר הזאת אשאיר.
(כב) <b>מַהֵר הִמָּלֵט שָׁמָּה, כִּי לֹא אוּכַל לַעֲשׂוֹת דָּבָר עַד בֹּאֲךָ שָׁמָּה.</b> כיוון שהמלאך אינו אלא שליח, הוא כפוף למשימות שהוטלו עליו. כאמור, הוטל על המלאכים להשמיד את ערי החטאים ולהציל את לוט. כל עוד לוט עלול להינזק, אין הם יכולים להשחית את הערים.<b>עַל כֵּן,</b> כיוון שהיא מִצְעָר, עיר קטנה, <br>    <b>קָרָא שֵׁם הָעִיר צוֹעַר</b>. כונתה העיר בשם המשני צוער.
(כג) <b>הַשֶּׁמֶשׁ יָצָא עַל הָאָרֶץ,</b> כאשר השמש כבר זרחה, <br>    <b>וְלוֹט בָּא צֹעֲרָה,</b> לצוער.
(כד) <b>וַה' הִמְטִיר עַל סְדֹם וְעַל עֲמֹרָה</b> וכן על שתי הערים הנוספות, אדמה וצבויים, <br>    <b>גָּפְרִית וָאֵשׁ, מֵאֵת ה' מִן הַשָּׁמָיִם.</b>
(כה) <b>וַיַּהֲפֹךְ אֶת הֶעָרִים הָאֵל</b>, האלה <br>    <b>וְאֵת כָּל הַכִּכָּר וְאֵת כָּל יֹשְׁבֵי הֶעָרִים וְצֶמַח הָאֲדָמָה.</b> מלבד מטר האש והגפרית מן השמים היתה גם רעידת אדמה שהפכה את כל האזור. דבר לא נותר כמות שהיה.
(כו) <b>וַתַּבֵּט אִשְׁתּוֹ</b> של לוט<br>    <b>מֵאַחֲרָיו</b> למרות אזהרתו של המלאך. ייתכן שאשתו היתה מבנות סדום. היא ניצלה מגורל סדום בהיותה אשתו של לוט, אך כנראה חשה קשורה לסדום. מתוך סקרנות או קשר נפשי היא פנתה להביט אל עירה. <br>    <b>וַתְּהִי נְצִיב מֶלַח,</b> נציב מלח של ממש, או: ביטוי מושאל שמשמעו — קפאה במקומה ומתה.
(כז) <b>וַיַּשְׁכֵּם אַבְרָהָם בַּבֹּקֶר אֶל הַמָּקוֹם אֲשֶׁר עָמַד שָׁם אֶת פְּנֵי ה'.</b>
(כח) <b>וַיַּשְׁקֵף עַל פְּנֵי סְדֹם וַעֲמֹרָה, וְעַל כָּל פְּנֵי אֶרֶץ הַכִּכָּר,</b> כיכר הירדן, אזור ים המלח, <br>    <b>וַיַּרְא וְהִנֵּה עָלָה קִיטֹר</b>,<br>    עשן<br>    <b>הָאָרֶץ כְּקִיטֹר הַכִּבְשָׁן,</b> עשן רב וסמיך. בנוסף על מטר האש והפיכת הערים, המקום עלה כולו באש ולא נשאר ממנו דבר.
(כט) <b>וַיְהִי בְּשַׁחֵת אֱלֹהִים אֶת עָרֵי הַכִּכָּר, וַיִּזְכֹּר אֱלֹהִים אֶת אַבְרָהָם,</b> ובזכותו — <br>    <b>וַיְשַׁלַּח אֶת לוֹט מִתּוֹךְ הַהֲפֵכָה, בַּהֲפֹךְ אֶת הֶעָרִים אֲשֶׁר יָשַׁב בָּהֵן לוֹט.</b>
(ל) <b>וַיַּעַל לוֹט מִצּוֹעַר וַיֵּשֶׁב בָּהָר, וּשְׁתֵּי בְנֹתָיו עִמּוֹ, כִּי יָרֵא לָשֶׁבֶת בְּצוֹעַר.</b> באותו לילה שהה לוט בצוער, אך כנראה פחד להישאר בעיר זו, שכן בתור אחת מערי הכיכר נכללה תחילה בגזרה והיתה אמורה להישמד. לוט חשש שמא השמדתה של צוער רק נדחתה; שמא עונשה של העיר לא בוצע רק משום שהוא שוהה בה, אבל הוא לא חש בטוח. לכן לבסוף עלה אל ההר, כפי שהורה לו המלאך, <br>    <b>וַיֵּשֶׁב בַּמְּעָרָה הוּא וּשְׁתֵּי בְנֹתָיו.</b>
(לא) כיוון שכך — <br>    <b>וַתֹּאמֶר הַבְּכִירָה אֶל הַצְּעִירָה</b>. שתיהן צעירות למדי ושתיהן לא היו נשואות<br>    <b>:</b><br>    <b>אָבִינוּ זָקֵן,</b> אל לנו לצַפות שאבינו יישאר בכוחותיו הגופניים במשך זמן רב, <br>    <b>וְאִישׁ אֵין בָּאָרֶץ לָבוֹא עָלֵינוּ כְּדֶרֶךְ כָּל הָאָרֶץ.</b> אין שום גבר אחר בעולם מלבדו. באבינו ובנו תלויה התקווה להמשך קיום האנושות. אמנם אנחנו בנותיו, אך כדי למנוע את השמדתו המוחלטת של המין האנושי, עלינו לנהוג כמו בזמנו של אדם הראשון: בני משפחה קרובים יפרו וירבו מתוך עצמם.
(לב) <b>לְכָה</b>, הבה<br>    <b>נַשְׁקֶה אֶת אָבִינוּ יַיִן</b> כדי שישתכר, <br>    <b>וְנִשְׁכְּבָה עִמּוֹ, וּנְחַיֶּה מֵאָבִינוּ זָרַע.</b> בנות לוט בחרו בהשקיית אביהן, משום שחששו מתגובתו השלילית או משום שהתביישו ממנו.
(לג) <b>וַתַּשְׁקֶיןָ אֶת אֲבִיהֶן יַיִן בַּלַּיְלָה הוּא,</b> ייתכן שהביאו עמם את היין מצוער, לצד שאר מזונות ומשקים שהצטיידו בהם כדי שיוכלו לשרוד במערה. <br>    <b>וַתָּבֹא הַבְּכִירָה וַתִּשְׁכַּב אֶת אָבִיהָ, וְלֹא יָדַע בְּשִׁכְבָהּ וּבְקוּמָהּ</b> מתוך שכרותו.
(לד) <b>וַיְהִי מִמָּחֳרָת, וַתֹּאמֶר הַבְּכִירָה אֶל הַצְּעִירָה: הֵן שָׁכַבְתִּי אֶמֶשׁ אֶת אָבִי,</b> אחרי שאני הפרתי את האיסור, את הבושה ואת האימה, <br>    <b>נַשְׁקֶנּוּ יַיִן גַּם הַלַּיְלָה, וּבֹאִי שִׁכְבִי עִמּוֹ, וּנְחַיֶּה מֵאָבִינוּ זָרַע.</b> איננו יודעות אם הצלחתי להרות. כיוון שעלינו לדאוג לקיום העולם, כדאי שנגדיל את סיכויי הפריון, אם את תשכבי אתו.
(לה) <b>וַתַּשְׁקֶיןָ גַּם בַּלַּיְלָה הַהוּא אֶת אֲבִיהֶן יָיִן. וַתָּקָם הַצְּעִירָה וַתִּשְׁכַּב עִמּוֹ, וְלֹא יָדַע בְּשִׁכְבָהּ וּבְקֻמָהּ.</b>
(לו) <b>וַתַּהֲרֶיןָ שְׁתֵּי בְנוֹת לוֹט מֵאֲבִיהֶן.</b>
(לז) <b>וַתֵּלֶד הַבְּכִירָה בֵּן, וַתִּקְרָא שְׁמוֹ מוֹאָב. הוּא אֲבִי</b> העם הנקרא <br>    <b>מוֹאָב עַד הַיּוֹם.</b> שם זה מבטא כמעט במפורש את העובדה שהילד בא מן האב.
(לח) <b>וְהַצְּעִירָה גַם הִיא יָלְדָה בֵּן, וַתִּקְרָא שְׁמוֹ בֶּן עַמִּי</b>. משמעותו של שם זה דומה. עַמִּי עשוי להתפרש כמשפחתי, ואולי מבטא אף קרבה רבה יותר.<br>    ובכל זאת היא בחרה בכינוי מעודן יותר. <br>    <b>הוּא אֲבִי בְנֵי עַמּוֹן עַד הַיּוֹם.</b> ייתכן שאברהם עוזב את חברון בעקבות השפעת האירוע הקשה על סביבותיו. אם התפרסם המעשה המגונה שבין לוט ובנותיו — אף שמועה זו יכולה היתה להניע את אברהם לעקור ממקומו.
<h2>פרק כ</h2>
(א) <b>וַיִּסַּע מִשָּׁם אַבְרָהָם אַרְצָה הַנֶּגֶב, וַיֵּשֶׁב בֵּין קָדֵשׁ וּבֵין שׁוּר</b> שבנגב, <br>    <b>וַיָּגָר בִּגְרָר,</b> אחת מערי פלשתים.
(ב) <b>וַיֹּאמֶר אַבְרָהָם אֶל</b>, על, <br>    <b>שָׂרָה אִשְׁתּוֹ: "אֲחֹתִי הִיא".</b> אמנם עתה הוא הגיע למקום קטן יותר ממצרים, ובכל זאת שב ונקט אותם אמצעי זהירות שנקט שם. <br>    <b>וַיִּשְׁלַח אֲבִימֶלֶךְ מֶלֶךְ גְּרָר, וַיִּקַּח אֶת שָׂרָה.</b> ייתכן שעשה זאת מתוך שיקולים אישיים או מתוך שיקולים פוליטיים וכלכליים.
(ג) אולם כאן, בשונה מאשר במצרים — <br>    <b>וַיָּבֹא אֱלֹהִים אֶל אֲבִימֶלֶךְ בַּחֲלוֹם הַלָּיְלָה, וַיֹּאמֶר לוֹ: הִנְּךָ מֵת עַל הָאִשָּׁה אֲשֶׁר לָקַחְתָּ,</b> תמות בגללה, <br>    <b>וְהִיא בְּעֻלַת בָּעַל,</b> שכן היא נשואה.
(ד) <b>וַאֲבִימֶלֶךְ לֹא קָרַב אֵלֶיהָ,</b> אף קודם לכן לא היו ביניהם בינתיים יחסים. <br>    <b>וַיֹּאמַר</b> בחלום או בהקיץ<br>    <b>: אֲדֹנָי! הֲגוֹי</b>,<br>    מנהיג העם, המלך <br>    <b>גַּם צַדִּיק תַּהֲרֹג?</b> האם אתה הורג אדם שהוא מלך וגם צדיק?! אבימלך התחנן על נפשו: מדוע עלי למות, הרי לא עשיתי רעה?!
(ה) <b>הֲלֹא הוּא</b>,<br>    אברהם <br>    <b>אָמַר לִי: "אֲחֹתִי הִיא", וְהִיא גַם הִיא</b>,<br>    שרה, <br>    <b>אָמְרָה</b> דיברה באופן שממנו משתמע<br>    <b>:</b><br>    <b>"אָחִי הוּא". בְּתָם לְבָבִי וּבְנִקְיֹן כַּפַּי עָשִׂיתִי זֹאת.</b>
(ו) <b>וַיֹּאמֶר אֵלָיו הָאֱלֹהִים בַּחֲלֹם: גַּם אָנֹכִי יָדַעְתִּי כִּי בְתָם לְבָבְךָ עָשִׂיתָ זֹּאת, וָאֶחְשֹׂךְ גַּם אָנֹכִי אוֹתְךָ מֵחֲטוֹ לִי.</b> אכן יכולת לקחת את האשה, אך גם אני מנעתי אותך מלחטוא לי. <br>    <b>עַל כֵּן לֹא נְתַתִּיךָ לִנְגֹּעַ אֵלֶיהָ,</b> מעבר ללקיחתה לא אפשרתי לך לגעת בה.
(ז) <b>וְעַתָּה הָשֵׁב אֵשֶׁת הָאִישׁ, כִּי נָבִיא הוּא, וְיִתְפַּלֵּל בַּעַדְךָ וֶחְיֵה.</b> כנראה העובדה שאברהם נביא אינה הנימוק לדרישה להשיב אליו את אשתו. מסתבר יותר שכיוון שהוא נביא ואדם קדוש, בכוחו להתפלל בעדך, כדי שתחיה. עליך להשיב לו את אשתו, ולא זו בלבד, אף בקש ממנו שיתפלל עליך. <br>    <b>וְאִם אֵינְךָ מֵשִׁיב — דַּע כִּי מוֹת תָּמוּת, אַתָּה וְכָל אֲשֶׁר לָךְ.</b>
(ח) <b>וַיַּשְׁכֵּם אֲבִימֶלֶךְ בַּבֹּקֶר, וַיִּקְרָא לְכָל עֲבָדָיו, וַיְדַבֵּר אֶת כָּל הַדְּבָרִים הָאֵלֶּה בְּאָזְנֵיהֶם. וַיִּירְאוּ הָאֲנָשִׁים מְאֹד</b> מחמת הגזרה על מות המלך.
(ט) <b>וַיִּקְרָא אֲבִימֶלֶךְ לְאַבְרָהָם, וַיֹּאמֶר לוֹ: מֶה עָשִׂיתָ לָּנוּ,וּמֶה חָטָאתִי לָךְ, כִּי הֵבֵאתָ עָלַי וְעַל מַמְלַכְתִּי חֲטָאָה גְדֹלָה?! מַעֲשִׂים אֲשֶׁר לֹא יֵעָשׂוּ עָשִׂיתָ עִמָּדִי.</b> אברהם לא ענה על טענתו זו של אבימלך, שכן אברהם לא היה אשם. הוא רק העלים חלק מן הפרטים, ואילו אבימלך הוא שלקח את האשה שלא מתוך הסכם ברור עם אברהם.
(י) לאחר שראה כי אברהם לא השיב על האשמתו, ביקש אבימלך לברר את מניעיו<br>    <b>— וַיֹּאמֶר אֲבִימֶלֶךְ אֶל אַבְרָהָם: מָה רָאִיתָ כִּי עָשִׂיתָ אֶת הַדָּבָר הַזֶּה?</b>
(יא) <b>וַיֹּאמֶר אַבְרָהָם: כִּי אָמַרְתִּי, רַק אֵין יִרְאַת אֱלֹהִים בַּמָּקוֹם הַזֶּה</b>— אינני מכיר את המקום. אך אני מתרשם שאין כאן יראת אלוקים, ובמקום כזה איש לא ייתן את הדעת לנורמות מוסריות של עריות ורצח. אילו אמרתי ששרה היא אשתי — <br>    <b>וַהֲרָגוּנִי עַל דְּבַר אִשְׁתִּי,</b> היו הורגים אותי בגללה.
(יב) <b>וְגַם</b> לא אמרתי דבר שקר גמור —<br>    <b>אָמְנָה</b>, אמנם, אכן<br>    <b>אֲחֹתִי בַת אָבִי הִיא.</b> מוצאה של שרה אינו ברור מהכתובים. לפי דרשת חז"ל, ששרה היתה בתו של הרן,<br>    אברהם יכול היה להציגה כאחותו, כלומר מצאצאי אביו, תרח, כשם שאמר ללוט: אֲנָשִׁים אַחִים אֲנָחְנוּ.<br>    <b>אַךְ לֹא בַת אִמִּי,</b> כנראה גם בזמנים ההם אסור היה לבוא על בת אם,<br>    <br>    <b>וַתְּהִי לִי לְאִשָּׁה.</b>
(יג) <b>וַיְהִי כַּאֲשֶׁר הִתְעוּ אֹתִי אֱלֹהִים מִבֵּית אָבִי,</b> כאשר ה' טלטל אותי ממקומי והביאני לחיי נדודים, <br>    <b>וָאֹמַר לָהּ,</b> לאשתי<br>    <b>:</b><br>    <b>זֶה חַסְדֵּךְ אֲשֶׁר תַּעֲשִׂי עִמָּדִי: אֶל כָּל הַמָּקוֹם אֲשֶׁר נָבוֹא שָׁמָּה — אִמְרִי לִי</b>,<br>    עלי<br>    <b>: "אָחִי הוּא".</b>
(יד) <b>וַיִּקַּח אֲבִימֶלֶךְ צֹאן וּבָקָר וַעֲבָדִים וּשְׁפָחֹת וַיִּתֵּן לְאַבְרָהָם,</b> כמתנה, <br>    <b>וַיָּשֶׁב לוֹ אֵת שָׂרָה אִשְׁתּוֹ.</b>
(טו) <b>וַיֹּאמֶר אֲבִימֶלֶךְ:</b><br>    <b>הִנֵּה אַרְצִי לְפָנֶיךָ — בַּטּוֹב בְּעֵינֶיךָ שֵׁב.</b> אינני נוטר לך טינה, ואני מסכים שתתיישב פה כרצונך.
(טז) <b>וּלְשָׂרָה אָמַר:</b> כיוון שיצאת מבית בעלך לביתו של גבר אחר, הדבר עלול להיראות שערורייתי. על כן <br>    <b>הִנֵּה נָתַתִּי אֶלֶף כֶּסֶף לְאָחִיךְ</b> אברהם.<br>    הצאן, הבקר, העבדים והשפחות, השווים כסף רב.<br>    <br>    <b>הִנֵּה הוּא,</b> הכסף הזה,<br>    <b>לָךְ כְּסוּת עֵינַיִם,</b> הוא יכסה את העיניים המביטות בך בביקורת ובבוז,<br>    <b>לְכֹל אֲשֶׁר אִתָּךְ,</b> של כל מי שיבוא לדון עמך,<br>    <b>וְאֵת כֹּל וְנֹכָחַת,</b> ויהיה בכך כדי להוכיח את צדקתך. הפיצויים הללו יעידו כי נהגת כהוגן, ולא תצטרכי להתבייש.
(יז) <b>וַיִּתְפַּלֵּל אַבְרָהָם אֶל הָאֱלֹהִים,</b> כמו שאמר ה' לאבימלך, <br>    <b>וַיִּרְפָּא אֱלֹהִים אֶת אֲבִימֶלֶךְ וְאֶת אִשְׁתּוֹ וְאַמְהֹתָיו,</b> ושפחותיו, <br>    <b>וַיֵּלֵדוּ.</b>
(יח) <b>כִּי עָצֹר עָצַר ה' בְּעַד כָּל רֶחֶם לְבֵית אֲבִימֶלֶךְ, עַל דְּבַר שָׂרָה אֵשֶׁת אַבְרָהָם.</b> בתקופה שבה נלקחה שרה לא נולד כל ילד בבית אבימלך, לא מנשיו ולא משִּׁפחותיו. אבימלך חשש שהקושי אף יחמיר. המחלה שפקדה את ביתו של אבימלך לא החריפה, ולא זו בלבד, בעקבות תפילתו של אברהם היא נרפאה כליל.
<h2>פרק כא</h2>
(א) <b>וַה' פָּקַד,</b> זכר <br>    <b>אֶת שָׂרָה</b> ואף נתן לה את ההיריון, שהתבקש מזכירה זו,<br>    <br>    <b>כַּאֲשֶׁר אָמָר. וַיַּעַשׂ ה' לְשָׂרָה כַּאֲשֶׁר דִּבֵּר.</b>
(ב) <b>וַתַּהַר וַתֵּלֶד שָׂרָה לְאַבְרָהָם בֵּן לִזְקֻנָיו, לַמּוֹעֵד אֲשֶׁר דִּבֶּר אֹתוֹ אֱלֹהִים,</b> שנה לאחר ביקורם של המלאכים באוהלו.
(ג) <b>וַיִּקְרָא אַבְרָהָם אֶת שֶׁם בְּנוֹ הַנּוֹלַד לוֹ, אֲשֶׁר יָלְדָה לּוֹ שָׂרָה, יִצְחָק,</b> כפי שאמר לו הקדוש ברוך הוא, שכן נולד בעקבות צחוק — הן צחוקו של אברהם, הן צחוקה של שרה. מעבר לכך, טמונים בשם זה גם רמזים למהותו של האיש ולדברים העתידים לבוא עליו.
(ד) <b>וַיָּמָל אַבְרָהָם אֶת יִצְחָק בְּנוֹ בֶּן שְׁמֹנַת יָמִים, כַּאֲשֶׁר צִוָּה אֹתוֹ אֱלֹהִים</b> בפרשת המילה.<br>    יצחק היה הבן הראשון שנימול לשמונה ימים.
(ה) <b>וְאַבְרָהָם בֶּן מְאַת שָׁנָה בְּהִוָּלֶד לוֹ אֵת יִצְחָק בְּנוֹ.</b>
(ו) <b>וַתֹּאמֶר שָׂרָה: צְחֹק עָשָׂה לִי אֱלֹהִים,</b> זהו מאורע מוזר, משמח, העשוי להתקשר גם למשחק. <br>    <b>כָּל הַשֹּׁמֵעַ יִצְחַק לִי.</b> נדירותו של האירוע והשמחה הכרוכה בו תעורר את כל מי שישמע עליו להשתתף בשמחתי.
(ז) <b>וַתֹּאמֶר: מִי מִלֵּל</b>, יכול היה להגיד <br>    <b>לְאַבְרָהָם</b> מלים אלה<br>    <b>: "הֵינִיקָה בָנִים שָׂרָה",</b> כפי שקורה כעת?! שהרי אני נשואה לאברהם שנים רבות מאוד ולא ילדתי, ומפאת גילי לא היה כל סיכוי שאלד — <br>    <b>כִּי יָלַדְתִּי בֵן לִזְקֻנָיו.</b>
(ח) <b>וַיִּגְדַּל הַיֶּלֶד וַיִּגָּמַל.</b> לא ברור באיזה גיל היה בדיוק. לפעמים נמשכה ההנקה אף עד גיל שלוש. <br>    <b>וַיַּעַשׂ אַבְרָהָם מִשְׁתֶּה גָדוֹל בְּיוֹם הִגָּמֵל אֶת יִצְחָק.</b> אברהם חגג את הפיכתו של יצחק מתינוק יונק לילד גמול, כנהוג.
(ט) <b>וַתֵּרֶא שָׂרָה אֶת בֶּן הָגָר הַמִּצְרִית אֲשֶׁר יָלְדָה לְאַבְרָהָם,</b> ישמעאל,<br>    <b>מְצַחֵק.</b> נראה שאין משמעותו של פועל זה כאן משחק, אלא מדובר במשמעות מינית מפורשת או רמוזה — שרה ראתה את ישמעאל עושה מעשים מגונים.
(י) <b>וַתֹּאמֶר לְאַבְרָהָם: גָּרֵשׁ הָאָמָה הַזֹּאת וְאֶת בְּנָהּ,</b> יש לגרש את ישמעאל, אך מכיוון שהוא צעיר ויזדקק לאמו, יש לגרש גם את הגר, <br>    <b>כִּי לֹא יִירַשׁ בֶּן הָאָמָה הַזֹּאת עִם בְּנִי, עִם יִצְחָק.</b> אין מדובר כאן בירושה בלבד — שהרי שרה לא היתה זכאית ומסוגלת להכתיב למי תינתן ירושתו של אברהם,<br>    אלא בעצם הקשר בין הבנים. שרה התנגדה לכך שישמעאל ויצחק יחיו באותו בית, יתיידדו ויראו עצמם כאחים.
(יא) <b>וַיֵּרַע הַדָּבָר מְאֹד בְּעֵינֵי אַבְרָהָם, עַל אוֹדֹת בְּנוֹ,</b> ולאו דווקא על אודות שפחתו. כנראה התקבל על דעתו יותר שאשתו תהיה מסויגת מנוכחותה של שפחתו, אך גירושו של בנו הוא שחרה וכאב לו.
(יב) <b>וַיֹּאמֶר אֱלֹהִים אֶל אַבְרָהָם: אַל יֵרַע בְּעֵינֶיךָ עַל הַנַּעַר וְעַל אֲמָתֶךָ.</b> ה' הדגיש שלא ירע לו גם על ישמעאל וגם על הגר. <br>    <b>כֹּל אֲשֶׁר תֹּאמַר אֵלֶיךָ שָׂרָה — שְׁמַע בְּקֹלָהּ,</b> בין שאתה מבין ומזדהה עם דבריה, ובין שאינך מבין ומזדהה — שרה מבטאת עכשיו את רצוני. לפיכך, למרות שדרישתה אינה הולמת את דעתך, עליך לציית לקולה, <br>    <b>כִּי בְיִצְחָק יִקָּרֵא לְךָ זָרַע.</b> יש לך בן משרה, ולא זו בלבד, בן זה הוא שיהיה יורשך וממשיכך. גם אם ייוולדו לך ילדים ביולוגיים אחרים — רק יצחק ייקרא 'זרע אברהם'.
(יג) <b>וְגַם אֶת בֶּן הָאָמָה לְגוֹי אֲשִׂימֶנּוּ,</b> ישמעאל אינו מושלך ככלי אין חפץ בו, <br>    <b>כִּי זַרְעֲךָ הוּא,</b> וזכות אביו אברהם עומדת לו. משום כך, גם מחלציו יצא עם גדול, אלא שהוא לא ייקרא זרע אברהם המיוחד.
(יד) <b>וַיַּשְׁכֵּם אַבְרָהָם בַּבֹּקֶר,</b> הזדרז לקיים את הצו בהקדם האפשרי.<br>    <br>    <b>וַיִּקַּח לֶחֶם וְחֵמַת</b>, נוד<br>    <b>מַיִם,</b><br>    <b>וַיִּתֵּן אֶל הָגָר, שָׂם</b> את אלה <br>    <b>עַל שִׁכְמָהּ,</b><br>    <b>וְ</b> נתן לה<br>    <br>    <b>אֶת הַיֶּלֶד, וַיְשַׁלְּחֶהָ.וַתֵּלֶךְ</b> הגר, <br>    <b>וַתֵּתַע בְּמִדְבַּר בְּאֵר שָׁבַע.</b> לא ברור אם התכוונה להגיע לארץ מצרים, מולדתה. על כל פנים, במקום להגיע למקום יישוב, היא תעתה במדבר השמם.
(טו) <b>וַיִּכְלוּ הַמַּיִם מִן הַחֵמֶת,</b> אזלו מי השתייה שלה, <br>    <b>וַתַּשְׁלֵךְ אֶת הַיֶּלֶד תַּחַת אַחַד הַשִּׂיחִם,</b> אחד משיחי המדבר, כדי שיצל עליו. תיאור זה מחזק את הסברה שישמעאל היה חולה, אולי מעולף, ולא היה מסוגל ללכת.
(טז) <b>וַתֵּלֶךְ וַתֵּשֶׁב לָהּ מִנֶּגֶד,</b> במקום רחוק, <br>    <b>הַרְחֵק כִּמְטַחֲוֵי קֶשֶׁת,</b> בטווח של יריית קשת. בקשתות שהיו מצויות באותו זמן מדובר בטווח של כמאה ושבעים מטר.<br>    מרחק זה אינו גדול מכדי להשקיף על הנעשה, אך גם אין הוא קטן, כך שיישמע קול בכיו של ילד, <br>    <b>כִּי אָמְרָה: אַל אֶרְאֶה בְּמוֹת הַיָּלֶד.</b> אינני רוצה לשבת מקרוב ולראותו גוסס. <br>    <b>וַתֵּשֶׁב מִנֶּגֶד, וַתִּשָּׂא אֶת קֹלָהּ וַתֵּבְךְּ.</b>
(יז) <b>וַיִּשְׁמַע אֱלֹהִים אֶת קוֹל הַנַּעַר. וַיִּקְרָא מַלְאַךְ אֱלֹהִים אֶל הָגָר מִן הַשָּׁמַיִם, וַיֹּאמֶר לָהּ: מַה לָּךְ, הָגָר? אַל תִּירְאִי,</b> תפחדי,<br>    <b>כִּי שָׁמַע אֱלֹהִים אֶל קוֹל הַנַּעַר בַּאֲשֶׁר הוּא שָׁם.</b> בכייתו וצרכיו נשמעו למעלה. בכל מקום ובכל נסיבות שבהם נתון נער זה, ה' שומר אותו.
(יח) <b>קוּמִי שְׂאִי אֶת הַנַּעַר,</b> שהרי כאמור, היתה צריכה לגרור אותו, או להחזיקו עליה מפאת חולשתו, <br>    <b>וְהַחֲזִיקִי אֶת יָדֵךְ בּוֹ</b> לתומכו, <br>    <b>כִּי לְגוֹי גָּדוֹל אֲשִׂימֶנּוּ.</b> הוא לא ימות עתה, שהרי עם גדול עתיד לצאת ממנו.
(יט) <b>וַיִּפְקַח אֱלֹהִים אֶת עֵינֶיהָ, וַתֵּרֶא בְּאֵר מָיִם. וַתֵּלֶךְ וַתְּמַלֵּא אֶת הַחֵמֶת מַיִם, וַתַּשְׁקְ אֶת הַנָּעַר.</b> בעקבות השתייה הוא התאושש, לאחר שהתעלף מאיבוד נוזלים.
(כ) <b>וַיְהִי אֱלֹהִים אֶת</b>, עם<br>    <b>הַנַּעַר וַיִּגְדָּל. וַיֵּשֶׁב בַּמִּדְבָּר, וַיְהִי רֹבֶה קַשָּׁת,</b> איש ציד המיומן בירייה בקשתות.
(כא) <b>וַיֵּשֶׁב בְּמִדְבַּר פָּארָן,</b><br>    <b>וַתִּקַּח לוֹ אִמּוֹ אִשָּׁה מֵאֶרֶץ מִצְרָיִם,</b> שהרי מוצאה במצרים. במדבר פארן התחילו קורות חייו של ישמעאל, שהפך ברבות הימים לראש אומה גדולה.
(כב) <b>וַיְהִי בָּעֵת הַהִיא,</b> לאחר שנולד לאברהם בן, <br>    <b>וַיֹּאמֶר אֲבִימֶלֶךְ וּפִיכֹל</b>, שם פרטי, או: תואר לתפקיד שר הצבא בלשון הפלשתית<br>    <b>שַׂר צְבָאוֹ</b><br>    <b>אֶל אַבְרָהָם לֵאמֹר.</b> אף על פי שהם מבקשים לשוחח שיחה מדינית, הם מקדימים ואומרים<br>    <b>:</b><br>    <b>אֱלֹהִים עִמְּךָ בְּכֹל אֲשֶׁר אַתָּה עֹשֶׂה.</b> ניכר שאלוקים מסייע לך, למרות שאין לך ממלכה גדולה.
(כג) <b>וְעַתָּה, הִשָּׁבְעָה לִּי בֵאלֹהִים הֵנָּה,</b> כאן ועכשיו,<br>    <b>אִם תִּשְׁקֹר</b>, תשקר, או: תבגוד במחויבות שיש לך <br>    <b>לִי וּלְנִינִי</b>, לבני, או: לכל צאצא מצאצאי,<br>    <br>    <b>וּלְנֶכְדִּי.</b><br>    <b>כַּחֶסֶד אֲשֶׁר עָשִׂיתִי עִמְּךָ,</b> שהרשיתי לך לגור בתחומי והייתי אף אחראי לשלומך במידה מסוימת, <br>    <b>תַּעֲשֶׂה עִמָּדִי</b> באופן אישי<br>    <b>וְ</b> גם <br>    <b>עִם הָאָרֶץ אֲשֶׁר גַּרְתָּה בָּהּ.</b>
(כד) <b>וַיֹּאמֶר אַבְרָהָם: אָנֹכִי אִשָּׁבֵעַ.</b> אני מסכים להישבע שאשמור על יחסי אמון עם עמך ומדינתך.
(כה) אולם בהזדמנות זו — <br>    <b>וְהוֹכִחַ אַבְרָהָם אֶת אֲבִימֶלֶךְ, עַל אֹדוֹת בְּאֵר הַמַּיִם אֲשֶׁר גָּזְלוּ עַבְדֵי אֲבִימֶלֶךְ.</b> קודם לכן אברהם חפר באר מים, ועבדי אבימלך גזלו אותה. בעת ההיא בחר אברהם שלא להתלונן על כך, אבל עתה, בהזדמנות שבה מוסדרים היחסים מחדש, אברהם מזכיר עניין בלתי פתור זה. כיוון שאבימלך הצהיר על יחסיו החיוביים עם אברהם ועל החסד שעשה עמו, אברהם מצא לנכון לציין את הליקויים שהיו ביחסים אלו וביקש ליישבם.
(כו) <b>וַיֹּאמֶר אֲבִימֶלֶךְ: לֹא יָדַעְתִּי מִי עָשָׂה אֶת הַדָּבָר הַזֶּה, וְגַם אַתָּה לֹא הִגַּדְתָּ לִּי,</b> לא התלוננת בפנַי, <br>    <b>וְגַם אָנֹכִי לֹא שָׁמַעְתִּי בִּלְתִּי הַיּוֹם,</b> המעשה כלל אינו תחת אחריותי. לא אני שלחתי את האנשים, ולא זו בלבד אלא שאפילו לא שמעתי על המאורע עד היום הזה. בדבריו אלו מודה אבימלך שהבאר שייכת לאברהם.
(כז) <b>וַיִּקַּח אַבְרָהָם צֹאן וּבָקָר וַיִּתֵּן לַאֲבִימֶלֶךְ</b> הן כדורון, הן כחלק מהסעודה הנערכת שם, <br>    <b>וַיִּכְרְתוּ שְׁנֵיהֶם בְּרִית.</b> ייתכן שברית זו כללה גם בעלי חיים שנבתרו לשניים.
(כח) <b>וַיַּצֵּב אַבְרָהָם אֶת שֶׁבַע כִּבְשֹׂת הַצֹּאן לְבַדְּהֶן.</b> אברהם הפריש שבע כבשים מתוך מתנת הצאן והבקר.
(כט) <b>וַיֹּאמֶר אֲבִימֶלֶךְ אֶל אַבְרָהָם: מָה הֵנָּה שֶׁבַע כְּבָשֹׂת הָאֵלֶּה אֲשֶׁר הִצַּבְתָּ לְבַדָּנָה?</b> אם ברצונך לתת לי את הכבשים הללו או לתרום אותן לסעודה, מדוע הצבת אותן לחוד?
(ל) <b>וַיֹּאמֶר</b> אברהם<br>    <b>: כִּי אֶת שֶׁבַע כְּבָשֹׂת תִּקַּח מִיָּדִי</b> כעין מקדמה המוכיחה על המתנה כולה, <br>    <b>בַּעֲבוּר תִּהְיֶה לִּי לְעֵדָה כִּי חָפַרְתִּי אֶת הַבְּאֵר הַזֹּאת.</b> שבע הכבשים הללו יסמלו מעין חתימה על חוזה קטן נפרד שבו תאושר שייכותה של הבאר לי ובו תתחייב שעבדיך לא ישובו לגזול אותה ממני.
(לא) <b>עַל כֵּן קָרָא לַמָּקוֹם הַהוּא בְּאֵר שָׁבַע, כִּי שָׁם נִשְׁבְּעוּ שְׁנֵיהֶם.</b> השם מתייחס הן לשבע הכבשות הן לשבועה.
(לב) <b>וַיִּכְרְתוּ בְרִית בִּבְאֵר שָׁבַע. וַיָּקָם</b> משם<br>    <b>אֲבִימֶלֶךְ וּפִיכֹל שַׂר צְבָאוֹ, וַיָּשֻׁבוּ אֶל אֶרֶץ פְּלִשְׁתִּים.</b> שהרי קודם לכן יצאו מארצם למקום המאהל של אברהם.
(לג) <b>וַיִּטַּע</b> אברהם<br>    <b>אֶשֶׁל</b>, עץ מסוים<br>    <b>בִּבְאֵר שָׁבַע, וַיִּקְרָא שָׁם בְּשֵׁם ה' אֵל עוֹלָם.</b> כך נהג אברהם לעשות בכל מקום שבו היה קובע את ישיבתו — היה בונה בו מזבח, מלמד את הבריות דעת ה', ומקריא את שמו בפי הבריות.
(לד) אברהם לא חזר מיד לחברון, אלא —<br>    <b>וַיָּגָר</b>, חי כגר<br>    <b>אַבְרָהָם בְּאֶרֶץ פְּלִשְׁתִּים יָמִים רַבִּים.</b>
<h2>פרק כב</h2>
(א) <b>וַיְהִי אַחַר הַדְּבָרִים הָאֵלֶּה,</b> זמן לא רב לאחר המאורעות הקודמים,<br>    <br>    <b>וְהָאֱלֹהִים נִסָּה אֶת אַבְרָהָם.</b> זוהי ההתרחשות הראשונה המתוארת כניסיון יזום על ידי אלוקים.<br>    <b>וַיֹּאמֶר אֵלָיו: אַבְרָהָם.וַיֹּאמֶר: הִנֵּנִי.</b> אין במלה זו רק אישור לכך שאברהם שמע את פניית ה', אלא ביטוי לנכונותו לקבל את הפקודות.
(ב) <b>וַיֹּאמֶר</b> לו ה'<br>    <b>: קַח נָא אֶת בִּנְךָ, אֶת יְחִידְךָ,</b> שהרי בנו האחר של אברהם גורש; יתר על כן, נאמר כבר לאברהם שיצחק הוא הוא בנו האמתי, <br>    <b>אֲשֶׁר אָהַבְתָּ, אֶת יִצְחָק,</b> אמירה ארוכה זו נועדה להדגיש מה ה' עומד לבקש ממנו — <br>    <b>וְלֶךְ לְךָ אֶל אֶרֶץ הַמֹּרִיָּה,</b> שהמסורת מזהה אותה עם חלק מירושלים של היום, <br>    <b>וְהַעֲלֵהוּ שָׁם לְעֹלָה עַל אַחַד הֶהָרִים אֲשֶׁר אֹמַר אֵלֶיךָ.</b>
(ג) שוב אברהם הזדרז —<br>    <b>וַיַּשְׁכֵּם אַבְרָהָם בַּבֹּקֶר,</b> כיוון שקיבל פקודה בלילה או מעט לפני הלילה, הוא השכים קום כדי למלאה. <br>    <b>וַיַּחֲבֹשׁ אֶת חֲמֹרוֹ,</b> שעליו הוא נוסע לצרכים שונים, כדי לטעון עליו דברים שונים לקראת המסע, <br>    <b>וַיִּקַּח אֶת שְׁנֵי נְעָרָיו</b>, עוזריו, משרתיו <br>    <b>אִתּוֹ.</b><br>    <b>וְאֵת יִצְחָק בְּנוֹ. וַיְבַקַּע עֲצֵי עֹלָה.</b> כיוון שנאמר לו להעלות את בנו לעולה, והוא לא ידע אם יימצאו לו עצים במקום ההקרבה, הוא חטב עצים במקומו.<br>    <br>    <b>וַיָּקָם וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים.</b> הוא ידע היכן המקום, ואליו הוא צעד.ההליכה הרגלית ממנה עד אזור ירושלים נמשכת שעות רבות. מכיוון שברשותם היה חמור אחד, והם הלכו יחדיו, ארכה ההליכה מספר ימים.
(ד) <b>בַּיּוֹם הַשְּׁלִישִׁי</b><br>    <b>וַיִּשָּׂא אַבְרָהָם אֶת עֵינָיו, וַיַּרְא אֶת הַמָּקוֹם מֵרָחֹק.</b>
(ה) <b>וַיֹּאמֶר אַבְרָהָם אֶל נְעָרָיו: שְׁבוּ לָכֶם,</b> הישארו, חכו לי <br>    <b>פֹּה עִם הַחֲמוֹר, וַאֲנִי וְהַנַּעַר</b> יצחק <br>    <b>נֵלְכָה עַד כֹּה,</b> עד שם, עד אותו מקום, <br>    <b>וְנִשְׁתַּחֲוֶה,</b> במשמעות רחבה — נתפלל או נעשה מעשה של פולחן, העשוי לכלול גם קרבן, <br>    <b>וְנָשׁוּבָה אֲלֵיכֶם.</b> אברהם לא רצה לגלות לאיש שהוא בדרכו לשחוט את בנו. הוא ביקש ליצור בלב הנערים את הרושם שהוא ויצחק יקריבו את קרבנם במקום כלשהו, ולאחר מכן ישובו אליהם.
(ו) <b>וַיִּקַּח אַבְרָהָם אֶת עֲצֵי הָעֹלָה, וַיָּשֶׂם עַל יִצְחָק בְּנוֹ.</b> בנשיאת העצים עליו משתתף יצחק כבר עתה בקרבן. <br>    <b>וַיִּקַּח בְּיָדוֹ אֶת הָאֵשׁ.</b> נראה שאין הכוונה לאש בוערת, אלא לכלי או לחומר שבאמצעותו מבעירים אש, <br>    <b>וְאֶת הַמַּאֲכֶלֶת,</b> הסכין, <br>    <b>וַיֵּלְכוּ שְׁנֵיהֶם יַחְדָּו.</b>
(ז) <b>וַיֹּאמֶר יִצְחָק אֶל אַבְרָהָם אָבִיו,</b> כעת, כשהיו לבדם,<br>    <b>וַיֹּאמֶר: אָבִי.וַיֹּאמֶר</b>, שוב הגיב אברהם, כפי שהגיב לקריאתו של הקדוש ברוך הוא בתחילת הפרשה<br>    <b>: הִנֶּנִּי,</b> אני מאזין בדריכות, אני מוכן, <br>    <b>בְנִי.</b> אברהם לא התנתק מאהבתו כלפי יצחק, ולא ויתר על הקשב כלפיו. הוא העלה את בנו לקרבן, בלי שתתערער תחושת האבהות החמה המקננת בו.<b>וַיֹּאמֶר: הִנֵּה הָאֵשׁ וְהָעֵצִים,</b> אבל אם אנחנו הולכים להקריב קרבן — חסר פה דבר — <br>    <b>וְאַיֵּה הַשֶּׂה לְעֹלָה?</b> היכן הקרבן?
(ח) <b>וַיֹּאמֶר אַבְרָהָם</b> משפט טעון ביותר<br>    <b>: אֱלֹהִים יִרְאֶה לּוֹ,</b> ימצא את מה שיהיה <br>    <b>הַשֶּׂה לְעֹלָה בְּנִי.</b> כאן בוודאי התעוררו ביצחק מחשבות נוספות: ומה אם לא יימצא השה? מה משמעות צירוף המלים הַשֶּׂה לְעֹלָה בְּנִי? יצחק ידע בוודאי על קיומם של פולחני הקרבת ילדים בעולם שסביבו.<b>וַיֵּלְכוּ שְׁנֵיהֶם יַחְדָּו.</b> אם קודם לכן הלך אברהם הטרוד והדואג לצד יצחק, הבן המטייל בפשטות עם אביו, עתה שמע יצחק מלים מפחידות ביותר, ובכל זאת לא ברח או נעלם, אלא המשיך ללכת לצד אביו, באחדות.
(ט) <b>וַיָּבֹאוּ אֶל הַמָּקוֹם אֲשֶׁר אָמַר לוֹ הָאֱלֹהִים. וַיִּבֶן שָׁם אַבְרָהָם אֶת הַמִּזְבֵּחַ, וַיַּעֲרֹךְ אֶת הָעֵצִים, וַיַּעֲקֹד אֶת יִצְחָק בְּנוֹ,</b> קשר את ידיו ורגליו, כדי שיישאר במקומו ולא יזוז. <br>    <b>וַיָּשֶׂם אֹתוֹ עַל הַמִּזְבֵּחַ מִמַּעַל לָעֵצִים.</b> עכשיו יצחק מוכן להיות קרבן.
(י) <b>וַיִּשְׁלַח אַבְרָהָם אֶת יָדוֹ וַיִּקַּח אֶת הַמַּאֲכֶלֶת</b>, הסכין <br>    <b>לִשְׁחֹט אֶת בְּנוֹ.</b>
(יא) <b>וַיִּקְרָא אֵלָיו מַלְאַךְ ה' מִן הַשָּׁמַיִם,</b> כיוון שאין המלאך מדבר בשם עצמו, אלא הוא שליחו של ה', הרי דבריו הם דברי ה'.<br>    <b>וַיֹּאמֶר: אַבְרָהָם, אַבְרָהָם.וַיֹּאמֶר</b> שוב<br>    <b>: הִנֵּנִי.</b> אברהם תמיד דרוך ומוכן, אף בעיצומה של פעולה על-אנושית כזו.
(יב) <b>וַיֹּאמֶר: אַל תִּשְׁלַח יָדְךָ אֶל הַנַּעַר, וְאַל תַּעַשׂ לוֹ מְאוּמָה.</b> אינך נדרש לשחוט אותו, ואף לא לפצעו או לעשות בו טקס סמלי כלשהו.<br>    <br>    <b>כִּי עַתָּה יָדַעְתִּי כִּי יְרֵא אֱלֹהִים אַתָּה.</b><br>    <b>וְלֹא חָשַׂכְתָּ אֶת בִּנְךָ אֶת יְחִידְךָ מִמֶּנִּי.</b>
(יג) <b>וַיִּשָּׂא אַבְרָהָם אֶת עֵינָיו, וַיַּרְא וְהִנֵּה אַיִל אַחַר נֶאֱחַז בַּסְּבַךְ בְּקַרְנָיו,</b> הסתבך בסבך העצים. בדרך כלל איל, ואפילו איל שקרניו גדולות, אינו מסתבך בסבך בקרניו. יתר על כן, איל זה הופיע פתאום במקום שבו נמצאים בני אדם. משום כך, אברהם הבין שהאיל לא הגיע במקרה, אלא הוא סימן ומופת,<br>    ולכן — <br>    <b>וַיֵּלֶךְ אַבְרָהָם וַיִּקַּח אֶת הָאַיִל, וַיַּעֲלֵהוּ לְעֹלָה תַּחַת בְּנוֹ.</b>
(יד) <b>וַיִּקְרָא אַבְרָהָם שֵׁם הַמָּקוֹם הַהוּא</b> שבו התרחש כל המאורע <br>    <b>ה' יִרְאֶה</b>, ה' הרואה תמיד, <br>    <b>אֲשֶׁר יֵאָמֵר</b> גם<br>    <b>הַיּוֹם</b>, לאחר זמן לגבי ההר הזה<br>    <b>:</b><br>    <b>בְּהַר ה' יֵרָאֶה,</b> ה' יֵרָאה בהר הזה.
(טו) <b>וַיִּקְרָא מַלְאַךְ ה' אֶל אַבְרָהָם שֵׁנִית מִן הַשָּׁמָיִם,</b>
(טז) <b>וַיֹּאמֶר: בִּי נִשְׁבַּעְתִּי, נְאֻם ה', כִּי יַעַן אֲשֶׁר עָשִׂיתָ אֶת הַדָּבָר הַזֶּה,וְלֹא חָשַׂכְתָּ אֶת בִּנְךָ אֶת יְחִידֶךָ.</b>
(יז) כשכר על מסירותך מכאן ואילך —<br>    <b>כִּי בָרֵךְ אֲבָרֶכְךָ,</b><br>    <b>וְהַרְבָּה אַרְבֶּה אֶת זַרְעֲךָ כְּכוֹכְבֵי הַשָּׁמַיִם וְכַחוֹל אֲשֶׁר עַל שְׂפַת הַיָּם, וְיִרַשׁ זַרְעֲךָ אֵת שַׁעַר אֹיְבָיו.</b>
(יח) <b>וְהִתְבָּרֲכוּ בְזַרְעֲךָ כֹּל גּוֹיֵי הָאָרֶץ,</b> הכול יברכו את עצמם שיהיו דומים לזרעך, <br>    <b>עֵקֶב אֲשֶׁר שָׁמַעְתָּ בְּקֹלִי.</b>
(יט) <b>וַיָּשָׁב אַבְרָהָם אֶל נְעָרָיו,וַיָּקֻמוּ, וַיֵּלְכוּ יַחְדָּו אֶל בְּאֵר שָׁבַע. וַיֵּשֶׁב אַבְרָהָם בִּבְאֵר שָׁבַע,</b> שם המשיך לשבת שנים.
(כ) <b>וַיְהִי אַחֲרֵי הַדְּבָרִים הָאֵלֶּה,</b> זמן ניכר לאחר מכן,<br>    <br>    <b>וַיֻּגַּד לְאַבְרָהָם לֵאמֹר:</b><br>    <b>הִנֵּה יָלְדָה מִלְכָּה,</b> אשת נחור, <br>    <b>גַם הִיא, בָּנִים לְנָחוֹר אָחִיךָ.</b> הידיעה הגיעה מחרן שבאזור גבול תורכיה וסוריה, שם התגוררו אחיו נחור ומשפחתו. נחור הוליד כמה בנים —
(כא) <b>אֶת עוּץ</b>, שם ארמי מסורתי,<br>    <br>    <b>בְּכֹרוֹ וְאֶת בּוּז אָחִיו וְאֶת קְמוּאֵל אֲבִי אֲרָם,</b> שהיה כנראה אדם חשוב, ראש הארמים. מלבד אברהם, יתר משפחתו הפכה למשפחה ארמית.
(כב) <b>וְאֶת כֶּשֶׂד וְאֶת חֲזוֹ וְאֶת פִּלְדָּשׁ וְאֶת יִדְלָף וְאֵת בְּתוּאֵל.</b> בנו הקטן של נחור.
(כג) <b>וּבְתוּאֵל יָלַד אֶת רִבְקָה.</b> כנראה היו לו ילדים נוספים. בהמשך נזכר בנו לבן — שהיה מבוגר מרבקה, אך לענייננו נוגעת הולדת רבקה לבתואל, מפני שרבקה תיכנס בהמשך לסיפורנו בתור אשת יצחק.<br>    חשוב לציין כאן שאברהם ידע שיש במשפחתו לפחות בת אחת העשויה להתאים ליצחק. ואולי עליה חשב כאשר שלח בפועל שליחים אל משפחתו שבחרן. <br>    <b>שְׁמֹנָה אֵלֶּה,</b> את שמונת האחים הללו, <br>    <b>יָלְדָה מִלְכָּה לְנָחוֹר אֲחִי אַבְרָהָם.</b>
(כד) <b>וּפִילַגְשׁוֹ</b> של נחור, <br>    <b>וּשְׁמָהּ רְאוּמָה, וַתֵּלֶד גַּם הִיא</b> בנים: <br>    <b>אֶת טֶבַח וְאֶת גַּחַם וְאֶת תַּחַשׁ וְאֶת מַעֲכָה.</b>
<h2>פרק כג</h2>
(א) <b>וַיִּהְיוּ חַיֵּי שָׂרָה מֵאָה שָׁנָה וְעֶשְׂרִים שָׁנָה וְשֶׁבַע שָׁנִים, שְׁנֵי חַיֵּי שָׂרָה.</b> היו שדרשו את הצגת המספר באופן ארוך, במקום לכתוב שבע ועשרים ומאה שנים, כסימון יחידות זמן, המבטאות שלבים שונים בחייה של שרה, ובביטוי המסכם, שְׁנֵי חַיֵּי שָׂרָה, שמעו רמז לכך שבכל פרקי חייה חייתה שרה חיים מלאים ושלמים.
(ב) <b>וַתָּמָת שָׂרָה בְּקִרְיַת אַרְבַּע, הִיא חֶבְרוֹן, בְּאֶרֶץ כְּנָעַן. וַיָּבֹא אַבְרָהָם</b> מבאר שבע, מקום מושבו בזמן העקדה ואחריה, <br>    <b>לִסְפֹּד לְשָׂרָה,</b> כדרך שעושים באבלות, <br>    <b>וְלִבְכֹּתָהּ,</b> לבְכות ולבַכות עליה.
(ג) <b>וַיָּקָם אַבְרָהָם מֵעַל פְּנֵי מֵתוֹ, וַיְדַבֵּר אֶל בְּנֵי חֵת</b>, כנראה אל זקניהם ומנהיגיהם שישבו בשער העיר חברון,<br>    <b>לֵאמֹר:</b>
(ד) אמנם אני <br>    <b>גֵּר</b>,<br>    זר המתגורר כאן, אך אני ומשפחתי חיים פה שנים רבות — <br>    <b>וְתוֹשָׁב אָנֹכִי עִמָּכֶם,</b> אין לי זכויות במקום, אבל אני ידיד ותיק שלכם. <br>    <b>תְּנוּ לִי</b> חלק בארצכם שיוכל לשמש כ<br>    <b>אֲחֻזַּת קֶבֶר עִמָּכֶם, וְאֶקְבְּרָה מֵתִי מִלְּפָנָי.</b>
(ה) <b>וַיַּעֲנוּ בְנֵי חֵת אֶת אַבְרָהָם לֵאמֹר לוֹ.</b> ייתכן שישבו ודנו בינם לבין עצמם תחילה, ולבסוף ענו לו תשובה פורמלית<br>    <b>:</b>
(ו) <b>שְׁמָעֵנוּ אֲדֹנִי!</b> אתה אומר שאתה גר ותושב, אך אינך סתם אדם<br>    — <br>    <b>נְשִׂיא אֱלֹהִים אַתָּה בְּתוֹכֵנוּ,</b> מעלתך יתרה ממעלתו של ראש שבט קטן. ולכן <br>    <b>בְּמִבְחַר קְבָרֵינוּ קְבֹר אֶת מֵתֶךָ. אִישׁ מִמֶּנּוּ אֶת קִבְרוֹ לֹא יִכְלֶה מִמְּךָ מִקְּבֹר מֵתֶךָ.</b> בְּחַר לך קבר בכל מקום שתרצה. בדברים אלו מכריזים בני המקום, שלאברהם יש זכויות בלתי פורמליות לגבי ארצם.
(ז) <b>וַיָּקָם אַבְרָהָם וַיִּשְׁתַּחוּ</b>, השתחווה, או: החווה קידה<br>    — ביטוי טקסי המבטא כבוד ורגשי תודה — <br>    <b>לְעַם הָאָרֶץ לִבְנֵי חֵת.</b>
(ח) למרות ביטויי התודה, אברהם איננו רוצה לקבור את אשתו בתוך אחוזות הקברים של בני חת, אלא מעוניין באחוזה מיוחדת. <br>    <b>וַיְדַבֵּר אִתָּם לֵאמֹר: אִם יֵשׁ אֶת נַפְשְׁכֶם לִקְבֹּר אֶת מֵתִי מִלְּפָנַי,</b> אם באמת רוצים אתם למלא את בקשתי, <br>    <b>שְׁמָעוּנִי וּפִגְעוּ לִי</b>, בקשו בעבורי מאדם מסוים —<br>    <b>בְּעֶפְרוֹן בֶּן צֹחַר,</b>
(ט) <b>וְיִתֶּן לִי אֶת מְעָרַת הַמַּכְפֵּלָה</b>, כך שמה, משום היותה כפולה.<br>    <b>אֲשֶׁר לוֹ, אֲשֶׁר בִּקְצֵה שָׂדֵהוּ.</b><br>    <b>בְּכֶסֶף מָלֵא יִתְּנֶנָּה לִי בְּתוֹכְכֶם לַאֲחֻזַּת קָבֶר.</b> למרות שהציעו לו להשתמש בכל נחלה שירצה, אברהם התעקש לקנות את המקום בכסף מלא, מכיוון שמדובר באחוזת נחלה שתשמש את המשפחה לצמיתות.
(י) <b>וְעֶפְרוֹן</b>, שלא היה בהכרח מחשובי העיר<br>    <b>יֹשֵׁב</b>, נכח באותו זמן<br>    <b>בְּתוֹךְ</b>, בין<br>    <b>בְּנֵי חֵת.</b><br>    <b>וַיַּעַן עֶפְרוֹן הַחִתִּי אֶת אַבְרָהָם בְּאָזְנֵי בְנֵי חֵת, לְכֹל בָּאֵי שַׁעַר עִירוֹ</b> אף הוא נהג בטקסיות — בא בפני מועצת העיר והכריז הכרזה פומבית<br>    <b>לֵאמֹר:</b>
(יא) <b>לֹא אֲדֹנִי,</b> הצעתָּ לקנות חלק מאדמתי — לא כך, אלא <br>    <b>שְׁמָעֵנִי: הַשָּׂדֶה נָתַתִּי לָךְ,</b> אני נותן לך את השדה כולו<br>    <br>    <b>וְהַמְּעָרָה אֲשֶׁר בּוֹ לְךָ נְתַתִּיהָ. לְעֵינֵי בְנֵי עַמִּי נְתַתִּיהָ לָּךְ,</b> כולם שומעים את ההצהרה. אינני מעכב בעדך. לֵך<br>    <b>קְבֹר מֵתֶךָ.</b> אפנה את השטח עבור אדם נכבד כמוך, והשטח כולו — שלך.
(יב) <b>וַיִּשְׁתַּחוּ אַבְרָהָם לִפְנֵי עַם הָאָרֶץ</b> פעם שנייה. במחווה הטקסית של ההשתחוויה החוזרת ביטא אברהם את תודתו להצעה הנדיבה של עפרון.
(יג) ובכל זאת — <br>    <b>וַיְדַבֵּר</b> אברהם <br>    <b>אֶל עֶפְרוֹן בְּאָזְנֵי עַם הָאָרֶץ לֵאמֹר:</b><br>    <b>אַךְ אִם אַתָּה לוּ שְׁמָעֵנִי,</b> כשפנית אלי ואמרת לי: לֹא אֲדֹנִי, שְׁמָעֵנִי, הקשבתי לך; עכשיו, שְׁמע אתה אותי: <br>    <b>נָתַתִּי כֶּסֶף הַשָּׂדֶה,</b> אני נותן את הכסף וקונה את השדה,<br>    בבקשה <br>    <b>קַח</b> את הכסף<br>    <b>מִמֶּנִּי, וְאֶקְבְּרָה אֶת מֵתִי שָׁמָּה.</b>
(יד) <b>וַיַּעַן עֶפְרוֹן אֶת אַבְרָהָם לֵאמֹר לוֹ:</b>
(טו) <b>אֲדֹנִי, שְׁמָעֵנִי, אֶרֶץ</b> זו שווה<br>    <b>אַרְבַּע מֵאֹת שֶׁקֶל כֶּסֶף, בֵּינִי וּבֵינְךָ מַה הִיא.</b> הרי אנחנו קרובים ומיודדים, על כן חלקה כזו איננה עניין שצריך להעסיק אותנו, <br>    <b>וְאֶת מֵתְךָ קְבֹר,</b> ולא נתעכב סביב שאלת המחיר.
(טז) <b>וַיִּשְׁמַע אַבְרָהָם אֶל עֶפְרוֹן, וַיִּשְׁקֹל</b>. קרוב לוודאי שהכסף לא היה אלא פיסות מתכת שבאו במשקל. <br>    <b>אַבְרָהָם לְעֶפְרֹן אֶת הַכֶּסֶף אֲשֶׁר דִּבֶּר בְּאָזְנֵי בְנֵי חֵת.</b> אברהם הפתיע את עפרון, שציפה שאברהם יציע סכום קטן, וכך היתה ההתמקחות נמשכת להנאת הצדדים, אך אברהם בחר להימנע מההתנהלות הטקסית, והוא שילם מיד את הסכום המופקע — <br>    <b>אַרְבַּע מֵאוֹת שֶׁקֶל כֶּסֶף עֹבֵר לַסֹּחֵר,</b> כסף נקי ומובחר, שיכול להתקבל ברצון על ידי כל אדם בעולם.
(יז) <b>וַיָּקָם שְׂדֵה עֶפְרוֹן אֲשֶׁר בַּמַּכְפֵּלָה,</b> השדה שהיה מסביב למערת המכפלה, <br>    <b>אֲשֶׁר לִפְנֵי מַמְרֵא, הַשָּׂדֶה וְהַמְּעָרָה אֲשֶׁר בּוֹ, וְכָל הָעֵץ אֲשֶׁר בַּשָּׂדֶה אֲשֶׁר בְּכָל גְּבֻלוֹ סָבִיב.</b> אברהם לא הסתפק ברכישת המערה בלבד, אלא גם את השטח שסביבה ואת דרך הגישה אליה.
(יח) כל זה היה <br>    <b>לְאַבְרָהָם לְמִקְנָה לְעֵינֵי בְנֵי חֵת, בְּכֹל בָּאֵי שַׁעַר עִירוֹ.</b>
(יט) <b>וְאַחֲרֵי כֵן,</b> לאחר שהשטח עבר לבעלותו, <br>    <b>קָבַר אַבְרָהָם אֶת שָׂרָה אִשְׁתּוֹ אֶל מְעָרַת</b>, במערת<br>    <br>    <b>שְׂדֵה הַמַּכְפֵּלָה עַל פְּנֵי מַמְרֵא, הִיא חֶבְרוֹן, בְּאֶרֶץ כְּנָעַן.</b>
(כ) <b>וַיָּקָם הַשָּׂדֶה וְהַמְּעָרָה אֲשֶׁר בּוֹ לְאַבְרָהָם לַאֲחֻזַּת קָבֶר</b> של המשפחה, שאותה קנה <br>    <b>מֵאֵת בְּנֵי חֵת.</b>
<h2>פרק כד</h2>
(א) <b>וְאַבְרָהָם זָקֵן בָּא בַּיָּמִים.</b> לפי חשבון הזמנים, גילו של יצחק באותה עת היה שלושים ושבע או שלושים ושמונה, ועל כן אברהם הוא בן מאה שלושים ושבע או מעט יותר. ייתכן שפתיחה זו משקפת גם את תחושתו של אברהם לגבי עצמו. <br>    <b>וַה' בֵּרַךְ אֶת אַבְרָהָם בַּכֹּל,</b> ברכה זו כוללת גם מנוחה ושלווה מטרדותיו וממסעות נדודיו.
(ב) <b>וַיֹּאמֶר אַבְרָהָם אֶל עַבְדּוֹ זְקַן בֵּיתוֹ,</b> לאו דווקא היה אדם זקן, אלא בעל התפקיד הבכיר והמכובד ביותר, <br>    <b>הַמֹּשֵׁל בְּכָל אֲשֶׁר לוֹ,</b> המנהל הכללי של משק ביתו של אברהם<br>    <b>:</b><br>    <b>שִׂים נָא יָדְךָ תַּחַת יְרֵכִי</b>— טקס עתיק מאוד של שבועה. בניגוד לתקיעת כף או לחיצת יד — מחוות התחייבות הנעשית בין אנשים בין אותו מעמד, השבועה שבהנחת היד תחת ירכו של המשביע, בעוד הוא יושב, מתחוללת בין משביע בכיר לבין מי שכפוף לו. בפעולה זו מבטא הנשבע את התחייבותו לתת את ידו למשביע.
(ג) <b>וְאַשְׁבִּיעֲךָ בַּה' אֱלֹהֵי הַשָּׁמַיִם וֵאלֹהֵי הָאָרֶץ,</b> שבידו הכול, <br>    <b>אֲשֶׁר לֹא תִקַּח אִשָּׁה לִבְנִי מִבְּנוֹת הַכְּנַעֲנִי אֲשֶׁר אָנֹכִי יוֹשֵׁב בְּקִרְבּוֹ.</b> אברהם הזקן לא ידע כמה שנים עוד יחיה, ואם יצליח בעצמו להשיא אשה לבנו. על כן דרש מעבדו שידאג שלא להשיאו לבנות כנען, כאשר הוא עצמו כבר לא יהיה בין החיים.
(ד) <b>כִּי אֶל אַרְצִי</b> ארם נהריים<br>    <b>וְאֶל מוֹלַדְתִּי</b> חרן, מקום משפחתי המורחבת, השבט שלתוכו נולדתי, לשם<br>    <b>תֵּלֵךְ,</b><br>    <b>וְלָקַחְתָּ אִשָּׁה לִבְנִי לְיִצְחָק</b> משם.
(ה) <b>וַיֹּאמֶר אֵלָיו הָעֶבֶד: אוּלַי לֹא תֹאבֶה</b>, תרצה<br>    <b>הָאִשָּׁה לָלֶכֶת אַחֲרַי אֶל הָאָרֶץ הַזֹּאת.</b> חרן מצויה הרחק מכאן, בגבולה הדרומי של תורכיה של היום. זוהי הליכה רבה. כיצד אנהג אם היא תסרב להרחיק מביתה עד לכאן — <br>    <b>הֶהָשֵׁב אָשִׁיב אֶת בִּנְךָ אֶל הָאָרֶץ אֲשֶׁר יָצָאתָ מִשָּׁם?</b>
(ו) <b>וַיֹּאמֶר אֵלָיו אַבְרָהָם: הִשָּׁמֶר לְךָ פֶּן תָּשִׁיב אֶת בְּנִי שָׁמָּה.</b> לא אני בחרתי להרחיק נדוד מארץ מולדתי,
(ז) אלא —<br>    <b>ה' אֱלֹהֵי הַשָּׁמַיִם, אֲשֶׁר לְקָחַנִי מִבֵּית אָבִי וּמֵאֶרֶץ מוֹלַדְתִּי, וַאֲשֶׁר דִּבֶּר לִי</b> בנבואה, <br>    <b>וַאֲשֶׁר נִשְׁבַּע לִי לֵאמֹר: "לְזַרְעֲךָ אֶתֵּן אֶת הָאָרֶץ הַזֹּאת" — הוּא יִשְׁלַח מַלְאָכוֹ לְפָנֶיךָ,</b> הוא יעזור לך,<br>    <b>וְלָקַחְתָּ</b>, ואתה תצליח למצוא<br>    <b>אִשָּׁה לִבְנִי מִשָּׁם.</b>
(ח) <b>וְאִם לֹא תֹאבֶה</b>, תרצה<br>    <b>הָאִשָּׁה לָלֶכֶת אַחֲרֶיךָ — וְנִקִּיתָ מִשְּׁבֻעָתִי זֹאת,</b> ולא תצטרך לחפש עוד. <br>    <b>רַק אֶת בְּנִי לֹא תָשֵׁב שָׁמָּה.</b> יצחק צריך להישאר בארץ הזאת. את הארץ הזאת נתן לי ה', ובה ציווה עלי לשבת, ועל כן גם בני לא יצא ממנה.
(ט) <b>וַיָּשֶׂם הָעֶבֶד אֶת יָדוֹ תַּחַת יֶרֶךְ אַבְרָהָם אֲדֹנָיו, וַיִּשָּׁבַע לוֹ עַל הַדָּבָר הַזֶּה.</b>
(י) <b>וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדֹנָיו</b> לשם המסע הממושך והקשה הזה מדרום ארץ כנען עד חרן, <br>    <b>וַיֵּלֶךְ</b><br>    <b>וְכָל טוּב אֲדֹנָיו בְּיָדוֹ.</b> מתנות וחפצים מיוחדים אחרים, שבאמצעותם יוכל לייצג את מעמדו ואת כוחו של אברהם, וכן דברים שיזדקק להם במסעו.<br>    <br>    <b>וַיָּקָם וַיֵּלֶךְ אֶל אֲרַם נַהֲרַיִם, אֶל עִיר נָחוֹר.</b>
(יא) בסוף מסעו — <br>    <b>וַיַּבְרֵךְ הַגְּמַלִּים</b>, בניגוד לסוסים וחמורים, הנשארים לרוב בעמידה, הגמלים רובצים על ברכיהם, <br>    <b>מִחוּץ לָעִיר אֶל בְּאֵר הַמָּיִם,</b> בסמוך לבאר המים <br>    <b>לְעֵת עֶרֶב, לְעֵת צֵאת הַשֹּׁאֲבֹת.</b> כיוון שעבד אברהם אינו יכול לעבור מבית לבית ולחפש אשה נאה לבן אדוניו, הוא מעריך שבשעה זו, שעת הערב, ובמקום זה, ליד הבאר, יוכל לראות את בנות הארץ.
(יב) <b>וַיֹּאמַר</b> בתפילה<br>    <b>: ה' אֱלֹהֵי אֲדֹנִי אַבְרָהָם, הַקְרֵה</b>, זַמֵּן<br>    <b>נָא לְפָנַי הַיּוֹם, וַעֲשֵׂה חֶסֶד עִם אֲדֹנִי אַבְרָהָם</b> למענו ולמען כבודו.
(יג) <b>הִנֵּה אָנֹכִי נִצָּב עַל עֵין</b>, מעיין <br>    <b>הַמָּיִם, וּבְנוֹת אַנְשֵׁי הָעִיר יֹצְאֹת לִשְׁאֹב מָיִם.</b>
(יד) <b>וְהָיָה הַנַּעֲרָה אֲשֶׁר אֹמַר אֵלֶיהָ: "הַטִּי נָא כַדֵּךְ וְאֶשְׁתֶּה",</b> הטיית הכד בעודו על הכתף היתה הדרך המקובלת להשקיית הזולת. <br>    <b>וְאָמְרָה</b> אותה נערה<br>    <b>: "שְׁתֵה, וְגַם גְּמַלֶּיךָ אַשְׁקֶה" —</b>אבין שזאת היא הנערה ש<br>    <b>אֹתָהּ הֹכַחְתָּ</b>, קבעת להיות לאשה<br>    <b>לְעַבְדְּךָ לְיִצְחָק,</b><br>    <b>וּבָהּ</b>, אם אמצא כזאת — <br>    <b>אֵדַע כִּי עָשִׂיתָ חֶסֶד עִם אֲדֹנִי.</b>
(טו) <b>וַיְהִי הוּא טֶרֶם כִּלָּה לְדַבֵּר,</b> בעודנו עומד ומתפלל, <br>    <b>וְהִנֵּה רִבְקָה</b>, שכבר נזכרה קודם לכן,<br>    <br>    <b>יֹצֵאת,</b> אולי יצאה ראשונה, או: בלטה באופן כלשהו. ייחוסה מתואר בפירוט: <br>    <b>אֲשֶׁר יֻלְּדָה לִבְתוּאֵל,</b> שהוא <br>    <b>בֶּן מִלְכָּה</b><br>    <b>אֵשֶׁת נָחוֹר</b>, שהיתה האשה הראשית ולא הפילגש,<br>    <br>    <b>אֲחִי אַבְרָהָם,</b> זוהי המשפחה הקרובה ביותר של אברהם. <br>    <b>וְכַדָּהּ עַל שִׁכְמָהּ.</b>
(טז) <b>וְהַנַּעֲרָה טֹבַת מַרְאֶה</b>, יפה<br>    <b>מְאֹד,</b><br>    <b>בְּתוּלָה, וְאִישׁ לֹא יְדָעָהּ,</b> ומכאן שהיא צנועה. מידע זה, כמובן, שמע לאחר מכן. <br>    <b>וַתֵּרֶד הָעַיְנָה,</b> למעיין, <br>    <b>וַתְּמַלֵּא כַדָּהּ, וַתָּעַל</b> מן המעיין, הנמוך מעט מהקרקע. הנערה, שכנראה לבושה העיד שאין היא נשואה, ואשר נראתה בעיניו מהוגנת ומתאימה מבחינת הגיל — הרשימה אותו,
(יז) ועל כן —<br>    <b>וַיָּרָץ הָעֶבֶד לִקְרָאתָהּ. וַיֹּאמֶר: הַגְמִיאִינִי נָא</b>, אַפשרי לי לגמוע<br>    <b>מְעַט מַיִם מִכַּדֵּךְ.</b>
(יח) <b>וַתֹּאמֶר: שְׁתֵה, אֲדֹנִי.וַתְּמַהֵר, וַתֹּרֶד כַּדָּהּ עַל יָדָהּ וַתַּשְׁקֵהוּ,</b> במקום להטות את הכד, בעודו על כתפה, רבקה התאמצה להוריד את הכד הכבד מן הכתף, כדי להקל על שתיית העבד.
(יט) <b>וַתְּכַל לְהַשְׁקֹתוֹ,</b> לאחר ששתה די צורכו, <br>    <b>וַתֹּאמֶר: גַּם לִגְמַלֶּיךָ אֶשְׁאָב, עַד אִם כִּלּוּ לִשְׁתֹּת.</b> לא די בכך שאתה תשתה; אשקה גם את גמליך, עד שירוו את צימאונם.
(כ) <b>וַתְּמַהֵר, וַתְּעַר</b>, שפכה את המים שנותרו ב<br>    <b>כַּדָּהּ אֶל הַשֹּׁקֶת.</b><br>    <b>וַתָּרָץ עוֹד אֶל הַבְּאֵר לִשְׁאֹב, וַתִּשְׁאַב לְכָל גְּמַלָּיו.</b> השקייתם של עשרה גמלים אינה עניין של מה-בכך. אפילו גמל בודד הבא מדרך ארוכה שותה כמות עצומה של מים; ועשרה גמלים — על אחת כמה וכמה.
(כא) על כן — <br>    <b>וְהָאִישׁ מִשְׁתָּאֵה לָהּ,</b> מסתכל בה מתרוצצת הלוך ושוב מן הבאר אל השוקת ומתפלא, <br>    <b>מַחֲרִישׁ,</b> עדיין אינו אומר דבר, <br>    <b>לָדַעַת הַהִצְלִיחַ ה' דַּרְכּוֹ אִם לֹא.</b> לנוכח התנהגותה הוא בוודאי שואל את עצמו מי הנערה הזאת, מאיזו משפחה היא, וכיצד יוכל לדעת עליה עוד.
(כב) <b>וַיְהִי כַּאֲשֶׁר כִּלּוּ הַגְּמַלִּים לִשְׁתּוֹת, וַיִּקַּח הָאִישׁ נֶזֶם זָהָב,</b> תכשיט שתולים על האף או על האוזן, ש<br>    <b>בֶּקַע</b>, חצי שקל<br>    <b>מִשְׁקָלוֹ.</b><br>    <b>וּשְׁנֵי צְמִידִים</b> המיועדים לענידה <br>    <b>עַל יָדֶיהָ,</b>ש<br>    <b>עֲשָׂרָה זָהָב מִשְׁקָלָם —</b>מתוך השוואה למקומות אחרים עולה שאלו הם תכשיטים גדולים ויקרים. תחילה העבד רק הוציא את התכשיטים הללו מאמתחתו, אחר כך שאל אותה לזהותה, ורק כשקיבל תשובה משביעה רצון — נתן לה את הנזם והצמידים.
(כג) שתי שאלות שאל העבד את רבקה: <br>    <b>וַיֹּאמֶר:</b> א. <br>    <b>בַּת מִי אַתְּ? — הַגִּידִי נָא לִי.</b> אין זה מן הנימוס לשאול אותה לשמה, ולכן שאל לאיזו משפחה היא שייכת. ב.<br>    <b>הֲיֵשׁ בֵּית אָבִיךְ מָקוֹם לָנוּ לָלִין?</b> שכן נראה שבאת ממשפחה מכניסת אורחים.
(כד) <b>וַתֹּאמֶר אֵלָיו: בַּת בְּתוּאֵל אָנֹכִי, בֶּן מִלְכָּה, אֲשֶׁר יָלְדָה לְנָחוֹר. וַתֹּאמֶר אֵלָיו:</b> ובאשר לשאלתך השנייה —
(כה) <b>גַּם תֶּבֶן גַּם מִסְפּוֹא רַב עִמָּנוּ,</b> ויש <br>    <b>גַּם מָקוֹם לָלוּן.</b> תשובותיה ערוכות לפי סדר השאלות.
(כו) הסימן כשלעצמו אינו אלא ניחוש, ועדיין אינו מוכיח דבר,<br>    אך כיוון שהתברר שאותה נערה שהתקיים בה הסימן, היא גם ממשפחתו הקרובה ביותר של אברהם,<br>    <b>וַיִּקֹּד הָאִישׁ וַיִּשְׁתַּחוּ לַה'.</b>
(כז) <b>וַיֹּאמֶר: בָּרוּךְ ה' אֱלֹהֵי אֲדֹנִי אַבְרָהָם, אֲשֶׁר לֹא עָזַב חַסְדּוֹ וַאֲמִתּוֹ מֵעִם אֲדֹנִי. אָנֹכִי בַּדֶּרֶךְ</b> הנכונה והישרה<br>    <b>נָחַנִי</b>, הדריך אותי<br>    <b>ה'</b>, ובדיוק הגעתי אל <br>    <b>בֵּית אֲחֵי אֲדֹנִי.</b>
(כח) <b>וַתָּרָץ הַנַּעֲרָ, וַתַּגֵּד לְבֵית אִמָּהּ כַּדְּבָרִים הָאֵלֶּה.</b>
(כט) <b>וּלְרִבְקָה אָח וּשְׁמוֹ לָבָן.</b> מן ההמשך נראה שהוא היה הבכור ובעל הכוח במשפחה. <br>    <b>וַיָּרָץ לָבָן אֶל הָאִישׁ הַחוּצָה אֶל הָעָיִן.</b> לאחר ריצתה הביתה מתוארת ריצת אחיה לכיוון השני — לראות מיהו אותו איש מסתורי שבא מרחוק, נתן מתנות לאחותו, שאל אותה שאלות וביקש להתארח בביתם. ייתכן שבתור האח הגדול ביקש לבן לוודא שהכל מתרחש בדרך הראויה והמוסרית, ומשום כך רץ לעבר העבד, אך יש הסבר נוסף לריצתו —
(ל) <b>וַיְהִי כִּרְאֹת אֶת הַנֶּזֶם וְאֶת הַצְּמִדִים עַל יְדֵי אֲחֹתוֹ,</b> מתנה המבטאת עושר, <br>    <b>וּכְשָׁמְעוֹ אֶת דִּבְרֵי רִבְקָה אֲחֹתוֹ לֵאמֹר: כֹּה דִבֶּר אֵלַי הָאִישׁ.</b> הוא שאל אותי שאלות אלו, עשה מעשים שונים והתפלל, אך לא סיפר דבר על עצמו. <br>    <b>וַיָּבֹא אֶל הָאִישׁ, וְהִנֵּה עֹמֵד עַל</b>, ליד<br>    <b>הַגְּמַלִּים עַל הָעָיִן,</b> סמוך למעיין.
(לא) <b>וַיֹּאמֶר</b> לבן<br>    <b>:</b><br>    <b>בּוֹא, בְּרוּךְ ה'! לָמָּה תַעֲמֹד בַּחוּץ? וְאָנֹכִי פִּנִּיתִי הַבַּיִת,</b> ויהיה לך ולאנשיך מקום ללון בו, שהרי אל עבד אברהם התלוו עבדים זוטרים, <br>    <b>ו</b> יש אף<br>    <b>מָקוֹם לַגְּמַלִּים,</b> שכן עשרה גמלים תופסים הרבה מקום.
(לב) <b>וַיָּבֹא הָאִישׁ הַבַּיְתָה וַיְפַתַּח,</b> לבן<br>    עזר להוריד את המשא מן<br>    <b>הַגְּמַלִּים,</b><br>    <b>וַיִּתֵּן תֶּבֶן וּמִסְפּוֹא לַגְּמַלִּים,</b> וכפי שהיו רגילים לעשות לאורח שבא מדרך רחוקה — <br>    <b>וּמַיִם לִרְחֹץ רַגְלָיו וְרַגְלֵי הָאֲנָשִׁים אֲשֶׁר אִתּוֹ.</b>
(לג) אחרי קבלת הפנים נכנס עבד אברהם הביתה, <br>    <b>וַיּוּשַׂם לְפָנָיו לֶאֱכֹל,</b><br>    <b>וַיֹּאמֶר</b> העבד: <br>    <b>לֹא אֹכַל, עַד אִם דִּבַּרְתִּי דְּבָרָי.</b> אם העבד יאכל עם בעלי הבית וישב בביתם, הוא מבטא בכך מחויבות כלשהי כלפי בעל הבית. לכן הוא ביקש להגדיר תחילה את כוונותיו ועמדתו, ורק לאחר שישטח אותן בפניו, יאכל. <br>    <b>וַיֹּאמֶר</b> לבן<br>    <b>: דַּבֵּר.</b>
(לד) <b>וַיֹּאמַר: עֶבֶד אַבְרָהָם אָנֹכִי.</b> אני האיש הממונה על ענייניו של אברהם.
(לה) <b>וַה' בֵּרַךְ אֶת אֲדֹנִי מְאֹד וַיִּגְדָּל</b> יותר ממה שהכרתם אותו, כאשר חי במחיצת משפחתכם, <br>    <b>וַיִּתֶּן</b> ה' <br>    <b>לוֹ צֹאן וּבָקָר וְכֶסֶף וְזָהָב וַעֲבָדִם וּשְׁפָחֹת וּגְמַלִּים וַחֲמֹרִים.</b> הוא הפך עשיר, ומלבד זאת, כשאברהם ושרה יצאו מחרן הם היו מבוגרים למדי וחשוכי ילדים,
(לו) ובינתיים — <br>    <b>וַתֵּלֶד שָׂרָה אֵשֶׁת אֲדֹנִי בֵן לַאדֹנִי אַחֲרֵי זִקְנָתָהּ.</b> בן זה של אברהם נולד לו מאשה שאתם מכירים היטב, אף היא ממשפחתכם. ומכיוון שהוא בנו החשוב של אברהם — <br>    <b>וַיִּתֶּן לּוֹ אֶת כָּל אֲשֶׁר לוֹ.</b>
(לז) <b>וַיַּשְׁבִּעֵנִי אֲדֹנִי לֵאמֹר: "לֹא תִקַּח אִשָּׁה לִבְנִי מִבְּנוֹת הַכְּנַעֲנִי אֲשֶׁר אָנֹכִי יֹשֵׁב בְּאַרְצוֹ.</b>
(לח) <b>אִם לֹא אֶל בֵּית אָבִי תֵּלֵךְ וְאֶל מִשְׁפַּחְתִּי, וְלָקַחְתָּ אִשָּׁה לִבְנִי".</b> כיוון שאדוני רוצה לדבוק במשפחתו, הוא עמד על כך שלא אביא לבנו אשה מן העמים האחרים, אלא מן המשפחה בלבד.
(לט) <b>וָאֹמַר אֶל אֲדֹנִי: "אֻלַי לֹא תֵלֵךְ הָאִשָּׁה אַחֲרָי".</b> עניין זה משמעותי להבנת המשך ההתרחשויות.
(מ) <b>וַיֹּאמֶר אֵלָי: "ה' אֲשֶׁר הִתְהַלַּכְתִּי לְפָנָיו,</b> שירַתִּי אותו, <br>    <b>יִשְׁלַח מַלְאָכוֹ אִתָּךְ וְהִצְלִיחַ דַּרְכֶּךָ, וְלָקַחְתָּ אִשָּׁה לִבְנִי מִמִּשְׁפַּחְתִּי וּמִבֵּית אָבִי.</b>
(מא) אם תיקח אשה כזאת <br>    <b>אָז תִּנָּקֶה מֵאָלָתִי,</b> משבועתי,<br>    <br>    <b>כִּי תָבוֹא אֶל מִשְׁפַּחְתִּי,</b> ותבקש מהם אשה, <br>    <b>וְאִם לֹא יִתְּנוּ לָךְ — וְהָיִיתָ נָקִי מֵאָלָתִי".</b>
(מב) <b>וָאָבֹא הַיּוֹם אֶל הָעָיִן,וָאֹמַר: ה' אֱלֹהֵי אֲדֹנִי אַבְרָהָם! אִם יֶשְׁךָ נָּא מַצְלִיחַ דַּרְכִּי אֲשֶׁר אָנֹכִי הֹלֵךְ עָלֶיהָ.</b>
(מג) <b>הִנֵּה אָנֹכִי נִצָּב עַל עֵין הַמָּיִם, וְהָיָה הָעַלְמָה</b>, האשה הצעירה,<br>    <b>הַיֹּצֵאת לִשְׁאֹב וְאָמַרְתִּי אֵלֶיהָ: "הַשְׁקִינִי נָא מְעַט מַיִם מִכַּדֵּךְ".</b>
(מד) <b>וְאָמְרָה אֵלַי: "גַּם אַתָּה שְׁתֵה וְגַם לִגְמַלֶּיךָ אֶשְׁאָב" — הִיא הָאִשָּׁה אֲשֶׁר הֹכִיחַ ה' לְבֶן אֲדֹנִי.</b>
(מה) <b>אֲנִי טֶרֶם אֲכַלֶּה</b>, עוד לא סיימתי<br>    <b>לְדַבֵּר אֶל לִבִּי, וְהִנֵּה רִבְקָה יֹצֵאת וְכַדָּהּ עַל שִׁכְמָהּ, וַתֵּרֶד הָעַיְנָה וַתִּשְׁאָב. וָאֹמַר אֵלֶיהָ: "הַשְׁקִינִי נָא".</b>
(מו) <b>וַתְּמַהֵר וַתּוֹרֶד כַּדָּהּ מֵעָלֶיהָ, וַתֹּאמֶר: "שְׁתֵה, וְגַם גְּמַלֶּיךָ אַשְׁקֶה". וָאֵשְׁתְּ, וְגַם הַגְּמַלִּים הִשְׁקָתָה.</b>
(מז) ואז, <br>    <b>וָאֶשְׁאַל אֹתָהּ וָאֹמַר: "בַּת מִי אַתְּ?" וַתֹּאמֶר: "בַּת בְּתוּאֵל בֶּן נָחוֹר אֲשֶׁר יָלְדָה לּוֹ מִלְכָּה". וָאָשִׂם הַנֶּזֶם עַל אַפָּהּ וְהַצְּמִידִים עַל יָדֶיהָ.</b>
(מח) <b>וָאֶקֹּד וָאֶשְׁתַּחֲוֶה לַה'. וָאֲבָרֵךְ אֶת ה' אֱלֹהֵי אֲדֹנִי אַבְרָהָם, אֲשֶׁר הִנְחַנִי בְּדֶרֶךְ אֱמֶת, לָקַחַת אֶת בַּת אֲחִי אֲדֹנִי לִבְנוֹ.</b> עד כאן סיפור מאורעותי –
(מט) <b>וְעַתָּה, אִם יֶשְׁכֶם עֹשִׂים חֶסֶד וֶאֱמֶת אֶת אֲדֹנִי</b>, ותסכימו לתת את הנערה לבן אדוני <br>    <b>— הַגִּידוּ לִי, וְאִם לֹא — הַגִּידוּ לִי, וְאֶפְנֶה עַל יָמִין אוֹ עַל שְׂמֹאל.</b> הרי מצויים כאן בני משפחה נוספים. אם אינכם רוצים בזיווג זה, אחפש אשה לבן אדוני במקומות אחרים.
(נ) <b>וַיַּעַן לָבָן וּבְתוּאֵל</b>, מהקדמת שמו של לבן לבתואל אביו ניכר שלבן הוא האיש הדומיננטי. ייתכן שבתואל חלוש או חולה,<br>    <b>וַיֹּאמְרוּ: מֵה' יָצָא הַדָּבָר.</b> כיוון שרבקה מיועדת ליצחק מן השמים, <br>    <b>לֹא נוּכַל דַּבֵּר אֵלֶיךָ רַע אוֹ טוֹב.</b>
(נא) <b>הִנֵּה רִבְקָה לְפָנֶיךָ — קַח וָלֵךְ, וּתְהִי אִשָּׁה לְבֶן אֲדֹנֶיךָ, כַּאֲשֶׁר דִּבֶּר ה'.</b>
(נב) <b>וַיְהִי כַּאֲשֶׁר שָׁמַע עֶבֶד אַבְרָהָם אֶת דִּבְרֵיהֶם</b> ואת הסכמתם,<br>    <b>וַיִּשְׁתַּחוּ אַרְצָה לַה'.</b> שוב הוא מודה לה' כי הצליח משימתו.
(נג) <b>וַיּוֹצֵא הָעֶבֶד כְּלֵי כֶסֶף וּכְלֵי זָהָב וּבְגָדִים וַיִּתֵּן לְרִבְקָה, וּמִגְדָּנֹת</b>, מיני מאכלים, או: מתנות<br>    <b>נָתַן לְאָחִיהָ וּלְאִמָּהּ,</b> לכבדם בעקבות השידוך.
(נד) <b>וַיֹּאכְלוּ וַיִּשְׁתּוּ, הוּא וְהָאֲנָשִׁים אֲשֶׁר עִמּוֹ, וַיָּלִינוּ.</b> כל זה נעשה בשעות הערב. את רבקה פגש בעת צאת השואבות, בעוד השמש זורחת; מן הסתם הגיע לביתם בתחילת הערב, ושם סעדו. <br>    <b>וַיָּקוּמוּ בַבֹּקֶר, וַיֹּאמֶר</b> העבד<br>    <b>: שַׁלְּחֻנִי לַאדֹנִי.</b> ברצוני לשוב אל אדוני ולמלא מצוותו. מאחורי מלותיו מסתתרת הבקשה: שלחוני עם הנערה, כדי שאמלא את שליחותי.
(נה) <b>וַיֹּאמֶר אָחִיהָ וְאִמָּהּ</b>, גם כאן האח מדבר ראשון<br>    <b>:</b><br>    <b>תֵּשֵׁב הַנַּעֲרָ אִתָּנוּ יָמִים</b>, מניין שלם של ימים, כלומר שנה <br>    <b>אוֹ עָשׂוֹר,</b> עשרה חודשים, <br>    <b>אַחַר תֵּלֵךְ.</b> ראוי שהיא תתעכב כאן, ולאחר שנעשה את כל ההכנות הראויות לעזיבתה ולחתונתה, תצא לדרכה.
(נו) <b>וַיֹּאמֶר אֲלֵהֶם: אַל תְּאַחֲרוּ</b>, תעכבו<br>    <b>אֹתִי, וַה' הִצְלִיחַ דַּרְכִּי. שַׁלְּחוּנִי וְאֵלְכָה לַאדֹנִי.</b>
(נז) <b>וַיֹּאמְרוּ: נִקְרָא לַנַּעֲרָ וְנִשְׁאֲלָה אֶת פִּיהָ.</b>
(נח) <b>וַיִּקְרְאוּ לְרִבְקָה וַיֹּאמְרוּ אֵלֶיהָ: הֲתֵלְכִי עִם הָאִישׁ הַזֶּה?</b> היו ששמעו במלים הָאִישׁ הַזֶּה — במקום 'עבד אברהם' — התראה רמוזה: האמנם תסכימי לצאת אל הדרך הארוכה הזאת עם אדם שאינך מכירה?<br>    <b>וַתֹּאמֶר: אֵלֵךְ.</b>
(נט) <b>וַיְשַׁלְּחוּ אֶת רִבְקָה אֲחֹתָם וְאֶת מֵנִקְתָּהּ,</b> אומנתה<br>    <b>וְאֶת עֶבֶד אַבְרָהָם וְאֶת אֲנָשָׁיו.</b>
(ס) <b>וַיְבָרֲכוּ אֶת רִבְקָה וַיֹּאמְרוּ לָהּ: אֲחֹתֵנוּ! אַתְּ הֲיִי לְאַלְפֵי רְבָבָה,</b> יֵצא ממך עם גדול, <br>    <b>וְיִירַשׁ זַרְעֵךְ אֵת שַׁעַר שֹׂנְאָיו,</b> ינצח את אויביו.
(סא) <b>וַתָּקָם רִבְקָה וְנַעֲרֹתֶיהָ,</b> כיוון שבית נחור הוא משפחת אצולה עשירה, נשלחו עמה המינקת ובנות לוויה נוספות. <br>    <b>וַתִּרְכַּבְנָה עַל הַגְּמַלִּים, וַתֵּלַכְנָה אַחֲרֵי הָאִישׁ. וַיִּקַּח הָעֶבֶד אֶת רִבְקָה</b> תחת חסותו. המינקת ושאר הנערות רכבו על הגמלים, והעבדים האחרים הוליכו אותם, ואילו על רבקה השגיח עבד אברהם באופן אישי, <br>    <b>וַיֵּלַךְ.</b>
(סב) <b>וְיִצְחָק בָּא מִבּוֹא</b>, מביקורו בסביבת<br>    <b>בְּאֵר לַחַי רֹאִי.</b> אותה באר שבה מצא מלאך ה' את הגר, ושנקראה כך על שם ראיית ה'.<br>    <br>    <b>וְהוּא,</b> יצחק,<br>    <b>יוֹשֵׁב</b><br>    <b>בְּאֶרֶץ הַנֶּגֶב.</b>
(סג) <b>וַיֵּצֵא יִצְחָק לָשׂוּחַ</b>, לטייל בין השיחים<br>    <br>    <b>בַּשָּׂדֶה לִפְנוֹת עָרֶב.</b><br>    <b>וַיִּשָּׂא עֵינָיו וַיַּרְא וְהִנֵּה גְמַלִּים בָּאִים.</b>
(סד) <b>וַתִּשָּׂא רִבְקָה אֶת עֵינֶיהָ, וַתֵּרֶא אֶת יִצְחָק.</b> אולי תיארו לה את דמותו קודם לכן, אולי היא זיהתה אותו בשל אופן לבושו כאיש אצולה, שהרי עתה לא עבד אלא טייל בשדה, ושמא חשה אינטואיטיבית שזהו האיש. בוודאי התרגשה, <br>    <b>וַתִּפֹּל מֵעַל הַגָּמָל.</b> כנראה גחנה אל העבד ההולך לידה ומוליך את הגמל.
(סה) <b>וַתֹּאמֶר אֶל הָעֶבֶד: מִי הָאִישׁ הַלָּזֶה הַהֹלֵךְ בַּשָּׂדֶה לִקְרָאתֵנוּ?</b> שכן הוא נראה לי אדם מיוחד. <br>    <b>וַיֹּאמֶר הָעֶבֶד: הוּא אֲדֹנִי,</b> יצחק. <br>    <b>וַתִּקַּח הַצָּעִיף וַתִּתְכָּס.</b> מכיוון שמסעה בדרך הסתיים, ועתה היא באה בין אנשים אציליים, היא מכסה את עצמה בצעיף באופן רשמי ומסודר.
(סו) <b>וַיְסַפֵּר הָעֶבֶד לְיִצְחָק אֵת כָּל הַדְּבָרִים אֲשֶׁר עָשָׂה,</b> הן על מעשיו והן על הנס שהוכיח את מימוש שליחותו.
(סז) <b>וַיְבִאֶהָ יִצְחָק הָאֹהֱלָה שָׂרָה אִמּוֹ.</b> נראה שבתור אשה מכובדת, היה לשרה אוהל מיוחד, ובו חפציה ואביזריה האישיים. אוהל זה שבחברון נותר פנוי מאז מותה, ואליו הביא יצחק את רבקה.<br>    <br>    <b>וַיִּקַּח אֶת רִבְקָה, וַתְּהִי לוֹ לְאִשָּׁה וַיֶּאֱהָבֶהָ.</b><br>    <b>וַיִּנָּחֵם יִצְחָק אַחֲרֵי אִמּוֹ.</b> כפי הנראה, אמו מתה זמן לא רב לפני כן. בהיותו בנה היחיד של שרה, נפער בנפשו חלל עמוק עם הסתלקותה. עם הגעת רבקה הוא מצא בה השלמה לחייו. עתה, כשהגיע ההמשך הפוטנציאלי לקיומו, יוכל להתנחם אחרי אמו. הוא הכניס את רבקה לאוהל שרה, משום שהיא אמורה למלא את מקום אם המשפחה, תפקיד שאכן תמלא בהמשך.
<h2>פרק כה</h2>
(א) <b>וַיֹּסֶף אַבְרָהָם וַיִּקַּח אִשָּׁה וּשְׁמָהּ קְטוּרָה,</b>
(ב) <b>וַתֵּלֶד לוֹ</b> האשה הזו <br>    <b>אֶת זִמְרָן וְאֶת יָקְשָׁן וְאֶת מְדָן וְאֶת מִדְיָן וְאֶת יִשְׁבָּק וְאֶת שׁוּחַ.</b>
(ג) <b>וְיָקְשָׁן יָלַד אֶת שְׁבָא וְאֶת דְּדָן,</b> ייתכן ששבטים אלו חיו בערב הדרומית.<br>    שבא ודדן הופיעו גם ברשימת בני רעמה בן כוש בן חם.<br>    <br>    <b>וּבְנֵי דְדָן הָיוּ אַשּׁוּרִם וּלְטוּשִׁים וּלְאֻמִּים,</b> שמות שבטים,<br>    או: תארים שמשמעם: חונים במחנות, זריזים, ויחידות לאומיות.
(ד) <b>וּבְנֵי מִדְיָן,</b> שנמנה כאן בין בניו של אברהם, היו <br>    <b>עֵיפָה וָעֵפֶר וַחֲנֹךְ וַאֲבִידָע וְאֶלְדָּעָה, כָּל אֵלֶּה בְּנֵי קְטוּרָה.</b> היו שטענו כי היו אלה בניה של קטורה ולא של אברהם; ואברהם גידלם בביתו,<br>    אך אין הדברים מוכחים. אמנם אברהם ראה עצמו כזקן בא בימים, אך נראה שעדיין כוחו היה במתניו, והוא הוליד מקטורה ילדים אחדים. כמו מסיפור לידת ישמעאל, גם מפסוקים אלה עולה שבעיית הפריון היתה של שרה בלבד.
(ה) למרות שנולדו לאברהם צאצאים נוספים, <br>    <b>וַיִּתֵּן אַבְרָהָם אֶת כָּל אֲשֶׁר לוֹ לְיִצְחָק.</b>
(ו) <b>וְלִבְנֵי הַפִּילַגְשִׁים אֲשֶׁר לְאַבְרָהָם</b>, הגר וקטורה <br>    <b>נָתַן אַבְרָהָם מַתָּנֹת,</b> כיוון שלא החשיבם כיורשיו, העניק להם מתנות — כסף או דברי ערך, ולא קרקע, <br>    <b>וַיְשַׁלְּחֵם מֵעַל יִצְחָק בְּנוֹ בְּעוֹדֶנּוּ חַי,</b> כדי שלא יתחרו עם יצחק. בני הפילגשים נסעו <br>    <b>קֵדְמָה אֶל אֶרֶץ קֶדֶם.</b> העמים המוכרים לנו מתוכם אכן ישבו בעבר הירדן המזרחי והגיעו עד לדרום הנגב, ואולי גם לחצי האי ערב. עמים אלה נשלחו מזרחה, וחיו עם בני ישמעאל, ובכך יצאו מהמשך הסיפור.
(ז) <b>וְאֵלֶּה יְמֵי שְׁנֵי חַיֵּי אַבְרָהָם אֲשֶׁר חָי: מְאַת שָׁנָה וְשִׁבְעִים שָׁנָה וְחָמֵשׁ שָׁנִים.</b> אברהם האריך ימים הרבה אחרי אשתו.
(ח) <b>וַיִּגְוַע</b> נטה למות, <br>    <b>וַיָּמָת אַבְרָהָם</b><br>    <b>בְּשֵׂיבָה טוֹבָה,</b> ימי זקנותו היו יפים, ללא מלחמות, סכסוכים ומתחים במשפחה, <br>    <b>זָקֵן</b> בשנים<br>    <b>וְשָׂבֵעַ,</b> שבע רצון ומסופק מחייו. <br>    <b>וַיֵּאָסֶף אֶל עַמָּיו,</b> נפשו חזרה אל מקורה. בביטויים אלו נוהג הכתוב רק לתיאור הסתלקותם של צדיקים.
(ט) <b>וַיִּקְבְּרוּ אֹתוֹ יִצְחָק וְיִשְׁמָעֵאל בָּנָיו</b> הבכירים <br>    <b>אֶל מְעָרַת הַמַּכְפֵּלָה, אֶל שְׂדֵה עֶפְרֹן בֶּן צֹחַר הַחִתִּי אֲשֶׁר</b> נמצאת<br>    <b>עַל פְּנֵי</b>, לפני<br>    <b>מַמְרֵא,</b> כיוון שידעו על אחוזת הקבר שרכש בחייו, ובה קבר את שרה.
(י) <b>הַשָּׂדֶה אֲשֶׁר קָנָה אַבְרָהָם מֵאֵת בְּנֵי חֵת — שָׁמָּה קֻבַּר אַבְרָהָם וְשָׂרָה אִשְׁתּוֹ,</b> ושם גם ייקברו הדורות הבאים.
(יא) <b>וַיְהִי אַחֲרֵי מוֹת אַבְרָהָם, וַיְבָרֶךְ אֱלֹהִים אֶת יִצְחָק בְּנוֹ, וַיֵּשֶׁב יִצְחָק עִם</b>, ליד<br>    <b>בְּאֵר לַחַי רֹאִי,</b> שבארץ הנגב, שם עסק בעיקר ברעיית צאן. בהמשך יסופר כי שלח ידו גם בחקלאות.
(יב) <b>וְאֵלֶּה תֹּלְדֹת יִשְׁמָעֵאל בֶּן אַבְרָהָם, אֲשֶׁר יָלְדָה הָגָר הַמִּצְרִית שִׁפְחַת שָׂרָה לְאַבְרָהָם.</b>
(יג) <b>וְאֵלֶּה שְׁמוֹת בְּנֵי יִשְׁמָעֵאל בִּשְׁמֹתָם לְתוֹלְדֹתָם:</b><br>    <b>בְּכֹר יִשְׁמָעֵאל</b> הוא <br>    <b>נְבָיֹת,</b> המזוהה כשבט הערבי <br>    <b>Nabaiate,</b> שוכן הספר המדברי של ארץ ישראל.<br>    שאר בניו של ישמעאל, שחלקם נעשו ראשי משפחות, ראשי שבטים או אבות לעמים קטנים הם: <br>    <b>וְקֵדָר וְאַדְבְּאֵל וּמִבְשָׂם,</b>
(יד) <b>וּמִשְׁמָע וְדוּמָה וּמַשָּׂא,</b>
(טו) <b>חֲדַד וְתֵימָא, יְטוּר נָפִישׁ וָקֵדְמָה.</b>
(טז) <b>אֵלֶּה הֵם בְּנֵי יִשְׁמָעֵאל וְאֵלֶּה שְׁמֹתָם,</b> בני ישמעאל לא נטו לבנות יישובי קבע. הם התגוררו<br>    <b>בְּחַצְרֵיהֶם</b>, מקומות קבועים למחצה<br>    <b>וּבְטִירֹתָם</b>, מבנים להגנה ולמסתור בשעת הדחק. סך כל בני ישמעאל <br>    <b>שְׁנֵים עָשָׂר נְשִׂיאִם לְאֻמֹּתָם.</b> כל אחד מהם היה נשיאה של אומה קטנה.
(יז) <b>וְאֵלֶּה שְׁנֵי חַיֵּי יִשְׁמָעֵאל:</b> ישמעאל חי<br>    <b>מְאַת שָׁנָה וּשְׁלֹשִׁים שָׁנָה וְשֶׁבַע שָׁנִים. וַיִּגְוַע וַיָּמָת, וַיֵּאָסֶף אֶל עַמָּיו.</b> ישמעאל הגיע לגיל מופלג.
(יח) <b>וַיִּשְׁכְּנוּ</b> בני ישמעאל, <br>    <b>מֵחֲוִילָה</b><br>    <br>    <b>עַד שׁוּר, אֲשֶׁר עַל פְּנֵי מִצְרַיִם בֹּאֲכָה אַשּׁוּרָה. עַל פְּנֵי כָל אֶחָיו נָפָל.</b> שכַן, או: נפל חלקו וגורלו. אולי יש לראות ביטוי זה במשמעות כיבוש, כלומר, שבטי ישמעאל שלטו על אחיהם, בני קטורה.
(יט) <b>וְאֵלֶּה תּוֹלְדֹת</b>, השתלשלות המעשים של<br>    <b>יִצְחָק בֶּן אַבְרָהָם, אַבְרָהָם הוֹלִיד אֶת יִצְחָק:</b>
(כ) <b>וַיְהִי יִצְחָק בֶּן אַרְבָּעִים שָׁנָה בְּקַחְתּוֹ אֶת רִבְקָה בַּת בְּתוּאֵל הָאֲרַמִּי מִפַּדַּן</b>, משְּׂדה<br>    <br>    <b>אֲרָם</b>, שהיתה<br>    <b>אֲחוֹת לָבָן הָאֲרַמִּי, לוֹ לְאִשָּׁה.</b>
(כא) <b>וַיֶּעְתַּר</b>, התפלל במרץ<br>    <b>יִצְחָק לַה' לְנֹכַח אִשְׁתּוֹ,</b> מול אשתו ועל אשתו. כיוון שלא ילדה במשך השנים שעברו מאז נישאו ועד שהפנה עתירתו לה',<br>    הסיק יצחק —<br>    <b>כִּי עֲקָרָה הִיא.</b><br>    <b>וַיֵּעָתֶר לוֹ ה', וַתַּהַר רִבְקָה אִשְׁתּוֹ.</b>
(כב) <b>וַיִּתְרֹצֲצוּ הַבָּנִים בְּקִרְבָּהּ</b> בזמן ההריון<br>    <b>.</b> מאוחר יותר יתברר שיש בבטנה תאומים שאינם זהים. כיוון שחשה רבקה שדבר-מה חריג ומטריד מתרחש בה, <br>    <b>וַתֹּאמֶר: אִם כֵּן</b>, אם קשה כל כך ההיריון — <br>    <b>לָמָּה זֶּה אָנֹכִי?</b> למה אני מעוניינת בו? ואולי גם: אם הסבל כה מרובה, למה אני חיה? <br>    <b>וַתֵּלֶךְ לִדְרֹשׁ אֶת ה'.</b> באותה תקופה היו אנשים גדולים שהאמינו באמונה שבה דבקה משפחת אברהם, דוגמת מלכי צדק מלך שלם. רבקה חיפשה הוראה נבואית מאדם כזה.
(כג) <b>וַיֹּאמֶר ה' לָהּ: שְׁנֵי גוֹיִם</b>, עמים, או: מנהיגים<br>    <br>    <b>בְּבִטְנֵךְ,</b><br>    <b>וּשְׁנֵי לְאֻמִּים מִמֵּעַיִךְ יִפָּרֵדוּ.</b> מיד לאחר שתלדי אותם, יתברר שהם שונים זה מזה. <br>    <b>וּלְאֹם מִלְאֹם יֶאֱמָץ</b>. המריבה ביניהם, שאת חשה כעת בבטנך, תימשך גם הלאה. <br>    <b>וְרַב</b>, הגדול<br>    <b>יַעֲבֹד</b> את ה<br>    <b>צָעִיר.</b> גם אם הם תאומים, אחד מהם יצא מרחם אמו לפני חברו.
(כד) <b>וַיִּמְלְאוּ יָמֶיהָ לָלֶדֶת, וְהִנֵּה תוֹמִם</b>, תאומים <br>    <b>בְּבִטְנָהּ.</b>
(כה) <b>וַיֵּצֵא הָרִאשׁוֹן אַדְמוֹנִי,</b> עור גופו אדום מהרגיל,<br>    והוא היה מכוסה <br>    <b>כֻּלּוֹ כְּאַדֶּרֶת שֵׂעָר,</b> שעיר מאוד. <br>    <b>וַיִּקְרְאוּ שְׁמוֹ עֵשָׂו,</b> אולי משום שהיה ילד גדול ושעיר היה כביכול עשוי.
(כו) <b>וְאַחֲרֵי כֵן יָצָא אָחִיו,</b> וגם בלידתו אירע דבר לא רגיל — <br>    <b>וְיָדוֹ אֹחֶזֶת בַּעֲקֵב עֵשָׂו,</b><br>    <b>וַיִּקְרָא שְׁמוֹ יַעֲקֹב.וְיִצְחָק בֶּן שִׁשִּׁים שָׁנָה בְּלֶדֶת אֹתָם.</b> כיוון שנשא את רבקה כשהיה בן ארבעים, עברו עשרים שנה עד שהיא ילדה.
(כז) <b>וַיִּגְדְּלוּ הַנְּעָרִים,</b> והנבואה שבישרה שדרכיהם ייפרדו זו מזו, אכן התקיימה. לצד מילוי חובותיהם הדומות במסגרת המשפחה, במשק הבית ובחקלאות, החלו להופיע נטיות האופי השונות שלהם: <br>    <b>וַיְהִי עֵשָׂו אִישׁ יֹדֵעַ צַיִד,</b> דמות הרפתקנית, שאינה מסתפקת במלאכתה הקרובה, אלא יוצאת לצוד בעלי חיים. <br>    <b>אִישׁ שָׂדֶה,</b> איש השדה הגדול, איש המרחב. <br>    <b>וְיַעֲקֹב — אִישׁ תָּם</b>, אין הוא מעוניין לעסוק בתחבולות ציד, במארבים ובטמינת מלכודות,<br>    <br>    <b>יֹשֵׁב אֹהָלִים,</b> איש בית, או: רועה מומחה בגידול צאן.
(כח) <b>וַיֶּאֱהַב יִצְחָק אֶת עֵשָׂו כִּי צַיִד בְּפִיו. וְרִבְקָה אֹהֶבֶת אֶת יַעֲקֹב,</b> ייתכן שמשום שחי בבית, בסמוך אליה.
(כט) <b>וַיָּזֶד</b>, בישל<br>    <b>יַעֲקֹב נָזִיד,</b> מרק. <br>    <b>וַיָּבֹא עֵשָׂו מִן הַשָּׂדֶה,</b> לאחר שהתרוצץ וכנראה לא מצא ציד, <br>    <b>וְהוּא עָיֵף,</b> מותש וצמא.
(ל) <b>וַיֹּאמֶר עֵשָׂו אֶל יַעֲקֹב: הַלְעִיטֵנִי</b>, האכל אותי<br>    <b>נָא מִן הָאָדֹם הָאָדֹם הַזֶּה,</b> עשו לא ידע מהו התבשיל האדום שבסיר, <br>    <b>כִּי עָיֵף אָנֹכִי,</b> עד כדי כך שקשה לי להגיש את הכף לפי.<b>עַל כֵּן קָרָא שְׁמוֹ אֱדוֹם.</b> אירוע זה, שבו נקשר עשו לאָדֹם הָאָדֹם הַזֶּה דבק בו לכל ימי חייו ולמשך דורות רבים, ונעשה לו כינוי נרדף.
(לא) <b>וַיֹּאמֶר יַעֲקֹב:</b> כשם שאתה פונה אלי בבקשה, אף אני אבקש ממך —<br>    <b>מִכְרָה כַיּוֹם</b>, עכשיו<br>    <b>אֶת בְּכֹרָתְךָ לִי.</b>
(לב) <b>וַיֹּאמֶר עֵשָׂו: הִנֵּה אָנֹכִי הוֹלֵךְ לָמוּת,</b> בעייפותי הרבה אני חש שאני עומד להתמוטט<br>    <b>, וְלָמָּה זֶּה לִי בְּכֹרָה?!</b> גם אם כרוך בבכורה צד כלכלי כלשהו, הוא יתממש רק בעתיד הרחוק, ואילו עשו, הצד חיות בשדה אינו אדם מחושב המתכנן תכניות ארוכות טווח.
(לג) <b>וַיֹּאמֶר יַעֲקֹב:</b> אינני מסתפק בהכרזתך זו, שאתה אדיש לבכורה, <br>    <b>הִשָּׁבְעָה לִּי כַּיּוֹם</b> שאתה מעביר אותה אלי. <br>    <b>וַיִּשָּׁבַע לוֹ</b> שהבכורה נתונה לו,<br>    <b>וַיִּמְכֹּר אֶת בְּכֹרָתוֹ לְיַעֲקֹב.</b> ייתכן שנזיד העדשים היה התמורה לבכורה. אולם אפשר שהנזיד, שהיה חלק ממזון המשפחה, אינו יכול להימכר על ידי יעקב לאחיו. אם כך, ייתכן שעשו מכר ליעקב את הבכורה תמורת תשלום ממשי שניתן מיד או שהובטח באותו מעמד.
(לד) <b>וְיַעֲקֹב נָתַן לְעֵשָׂו לֶחֶם וּנְזִיד עֲדָשִׁים.</b> האכיל אותו, כשם שנוהגים לקבוע סעודה עם סיומו של קניין כלשהו.<br>    בקביעת סעודה זעירה זאת מבטא יעקב את כובד הראש שבו הוא רואה את קניית הבכורה. <br>    <b>וַיֹּאכַל</b> עשו <br>    <b>וַיֵּשְׁתְּ,</b> ולאחר שהתאושש, וכבר אינו הולך למות —<br>    <b>וַיָּקָם וַיֵּלַךְ,</b><br>    <b>וַיִּבֶז עֵשָׂו אֶת הַבְּכֹרָה.</b> אף על פי שזכר את המכירה, היה המעשה מגוחך בעיניו, חסר טעם ומשמעות.
<h2>פרק כו</h2>
(א) <b>וַיְהִי רָעָב בָּאָרֶץ, מִלְּבַד הָרָעָב הָרִאשׁוֹן אֲשֶׁר הָיָה בִּימֵי אַבְרָהָם. וַיֵּלֶךְ יִצְחָק</b> שהיה רועה צאן, כפי שעולה מהמשך העניין, וחי בדרום הארץ,<br>    <b>אֶל אֲבִימֶלֶךְ מֶלֶךְ פְּלִשְׁתִּים,</b> אחד המושלים המקומיים מטעם הפלשתים, שאולי היה באותה עת מלך כל הפלשתים,<br>    <br>    <b>גְּרָרָה.</b>
(ב) <b>וַיֵּרָא אֵלָיו ה' וַיֹּאמֶר: אַל תֵּרֵד מִצְרָיְמָה, שְׁכֹן בָּאָרֶץ אֲשֶׁר אֹמַר אֵלֶיךָ.</b> ככל האבות, אף יצחק זכה בהתגלות אלוקית.
(ג) <b>גּוּר בָּאָרֶץ הַזֹּאת, וְאֶהְיֶה עִמְּךָ וַאֲבָרְכֶךָּ, כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל,</b> האלה, <br>    <b>וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ.</b> אתה מחובר לארץ הזאת, והיא שייכת לך ולצאצאיך, ועל כן עליך להישאר לחיות בה.
(ד) <b>וְהִרְבֵּיתִי אֶת זַרְעֲךָ כְּכוֹכְבֵי הַשָּׁמַיִם. וְנָתַתִּי לְזַרְעֲךָ אֵת כָּל הָאֲרָצֹת הָאֵל. וְהִתְבָּרֲכוּ בְזַרְעֲךָ כֹּל גּוֹיֵי הָאָרֶץ.</b>
(ה) ואולם זכותך לגבי הארץ אינה נובעת ממך בלבד, אלא תחילתה — <br>    <b>עֵקֶב אֲשֶׁר שָׁמַע אַבְרָהָם בְּקֹלִי, וַיִּשְׁמֹר מִשְׁמַרְתִּי, מִצְוֹתַי, חֻקּוֹתַי וְתוֹרֹתָי.</b>
(ו) <b>וַיֵּשֶׁב יִצְחָק בִּגְרָר.</b> כיוון שנאסר עליו לצאת למצרים.
(ז) <b>וַיִּשְׁאֲלוּ אַנְשֵׁי הַמָּקוֹם לְאִשְׁתּוֹ. וַיֹּאמֶר: אֲחֹתִי הִיא.</b> בכך הוא צעד בעקבות אברהם.<br>    במובן מסוים היתה אמירה זו מוצדקת, שכן רבקה היתה קרובת משפחתו. ייתכן שיצחק ורבקה היו מספיק דומים זה לזה, כך שאמירה זו אף תתקבל על דעתם של שומעיו. <br>    <b>כִּי יָרֵא לֵאמֹר: אִשְׁתִּי,</b> שכן אמר לעצמו: <br>    <b>פֶּן יַהַרְגֻנִי אַנְשֵׁי הַמָּקוֹם עַל רִבְקָה, כִּי טוֹבַת מַרְאֶה הִיא.</b> כבר סופר על יופיה בהיותה נערה,<br>    אך אין אנו יודעים בת כמה היתה בזמן המאורע הזה. ייתכן שלאור חווייתם השלילית של אנשי גרר בביקורו של אברהם בעירם, הם קיבלו עתה את דברי יצחק, ונזהרו שלא לקחת אשה מן השבט הזה.
(ח) אולם —<br>    <b>וַיְהִי כִּי אָרְכוּ לוֹ שָׁם הַיָּמִים,</b> וזהירותו של יצחק נשחקה, <br>    <b>וַיַּשְׁקֵף אֲבִימֶלֶךְ מֶלֶךְ פְּלִשְׁתִּים בְּעַד הַחַלּוֹן.</b> מן הסתם חי בארמון שהיה גבוה משאר הבניינים. <br>    <b>וַיַּרְא וְהִנֵּה יִצְחָק</b> בביתו <br>    <b>מְצַחֵק אֵת</b>, מתייחס מינית ל<br>    <b>רִבְקָה אִשְׁתּוֹ.</b>
(ט) <b>וַיִּקְרָא אֲבִימֶלֶךְ לְיִצְחָק, וַיֹּאמֶר: אַךְ הִנֵּה אִשְׁתְּךָ הִיא,</b> כפי שראיתי, <br>    <b>וְאֵיךְ אָמַרְתָּ אֲחֹתִי הִיא?!</b> מדוע רימית אותנו?!<br>    <b>וַיֹּאמֶר אֵלָיו יִצְחָק: כִּי אָמַרְתִּי,</b> חשבתי,<br>    <b>פֶּן אָמוּת עָלֶיהָ,</b> שמא אם אגלה שהיא אשתי<br>    <b>,</b> יהרגו אותי ויקחו אותה.
(י) <b>וַיֹּאמֶר אֲבִימֶלֶךְ: מַה זֹּאת עָשִׂיתָ לָּנוּ,</b> שרימית אותנו? <br>    <b>כִּמְעַט שָׁכַב אַחַד</b> מאנשי <br>    <b>הָעָם אֶת אִשְׁתֶּךָ.</b> היו שפירשו את הביטוי אַחַד הָעָם כמתייחס אל המלך או אל אחד השרים.<br>    לפי פירוש זה הוא רומז בלשון מעודנת שהוא עצמו היה עלול לשכב עם רבקה, שכן חשב שהיא אשה פנויה. <br>    <b>וְהֵבֵאתָ עָלֵינוּ אָשָׁם,</b> היית מביא עלינו חטא.זֵכר מה שאירע בעקבות לקיחת שרה עדיין שמור בבית אבימלך. על כן אין הוא סומך על מוסריותם של אנשי עירו<br>    <b>—</b>
(יא) <b>וַיְצַו אֲבִימֶלֶךְ אֶת כָּל הָעָם לֵאמֹר: הַנֹּגֵעַ בָּאִישׁ הַזֶּה וּבְאִשְׁתּוֹ</b>, כפי שהתברר לנו עכשיו<br>    —<br>    <b>מוֹת יוּמָת.</b>
(יב) <b>וַיִּזְרַע יִצְחָק בָּאָרֶץ הַהִיא, וַיִּמְצָא בַּשָּׁנָה הַהִיא מֵאָה שְׁעָרִים,</b> כל גרגר חיטה או שעורה שזרע הניב פי מאה — תוצרת נאה מאוד גם בזמננו אנו. ההסבר לממדיו החריגים של היבול הוא — <br>    <b>וַיְבָרֲכֵהוּ ה'.</b>
(יג) <b>וַיִּגְדַּל הָאִישׁ, וַיֵּלֶךְ הָלוֹךְ וְגָדֵל עַד כִּי גָדַל מְאֹד.</b> כיוון שיבולו צמח מעבר למה שנזקק לו, מכר את תוצרתו והתעשר —
(יד) <b>וַיְהִי לוֹ מִקְנֵה צֹאן וּמִקְנֵה בָקָר וַעֲבֻדָּה</b>— שם מופשט לעבדים, שפחות וכל צוות עובדיו,<br>    <br>    <b>רַבָּה,</b><br>    <b>וַיְקַנְאוּ אֹתוֹ פְּלִשְׁתִּים.</b> שכן שכניו לא מצאו ברכה כה גדולה בשדותיהם.
(טו) <b>וְכָל הַבְּאֵרֹת אֲשֶׁר חָפְרוּ עַבְדֵי אָבִיו בִּימֵי אַבְרָהָם אָבִיו, סִתְּמוּם פְּלִשְׁתִּים</b> אחרי שאברהם יצא מגרר, <br>    <b>וַיְמַלְאוּם עָפָר.</b> יצחק לא חש נוח בגרר, לא רק בשל רכושו הרב, שעורר את קנאת שכניו, אלא גם בשל סתימת בארות אביו.
(טז) <b>וַיֹּאמֶר אֲבִימֶלֶךְ אֶל יִצְחָק: לֵךְ מֵעִמָּנוּ, כִּי עָצַמְתָּ מִמֶּנּוּ מְאֹד</b>, נעשית גדול מדי עבורנו. מי שמתעשר באופן חריג עלול לשבש את שיווי המשקל החברתי והמדיני בסביבתו.
(יז) <b>וַיֵּלֶךְ מִשָּׁם יִצְחָק</b> כנראה דרומה<br>    <b>, וַיִּחַן בְּנַחַל גְּרָר וַיֵּשֶׁב שָׁם.</b>
(יח) מכיוון שנזקק למים — <br>    <b>וַיָּשָׁב יִצְחָק וַיַּחְפֹּר אֶת בְּאֵרֹת הַמַּיִם אֲשֶׁר חָפְרוּ בִּימֵי אַבְרָהָם אָבִיו, וַיְסַתְּמוּם פְּלִשְׁתִּים אַחֲרֵי מוֹת אַבְרָהָם.</b> בוודאי נותרו סימנים לבארות אביו. <br>    <b>וַיִּקְרָא לָהֶן שֵׁמוֹת</b>. בשל חשיבותן היו מכנים את הבארות הראויות בשמות. <br>    <b>כַּשֵּׁמֹת אֲשֶׁר קָרָא לָהֶן אָבִיו.</b>
(יט) <b>וַיַּחְפְּרוּ עַבְדֵי יִצְחָק בַּנָּחַל,</b> שכן באפיקי הנחלים קל למצוא מי תהום, <br>    <b>וַיִּמְצְאוּ שָׁם בְּאֵר מַיִם חַיִּים.</b>
(כ) <b>וַיָּרִיבוּ רֹעֵי גְרָר עִם רֹעֵי יִצְחָק לֵאמֹר</b>, רועי גרר טענו<br>    <b>: לָנוּ הַמָּיִם.</b> כיווון שאתה יושב סמוך לגרר עירנו, אתה מצוי בשטח ממלכתנו, ועל כן המים שייכים לנו. <br>    <b>וַיִּקְרָא שֵׁם הַבְּאֵר עֵשֶׂק, כִּי הִתְעַשְּׂקוּ</b>, רבו<br>    <b>עִמּוֹ.</b>
(כא) <b>וַיַּחְפְּרוּ</b> עבדי יצחק<br>    <b>בְּאֵר אַחֶרֶת וַיָּרִיבוּ</b> הפלשתים <br>    <b>גַּם עָלֶיהָ, וַיִּקְרָא שְׁמָהּ שִׂטְנָה.</b>
(כב) <b>וַיַּעְתֵּק</b>, יצחק שוב נסע<br>    <b>מִשָּׁם, וַיַּחְפֹּר בְּאֵר אַחֶרֶת, וְלֹא רָבוּ עָלֶיהָ. וַיִּקְרָא שְׁמָהּ</b> של הבאר החדשה<br>    <b>רְחֹבוֹת, וַיֹּאמֶר: כִּי עַתָּה הִרְחִיב ה' לָנוּ וּפָרִינוּ בָאָרֶץ,</b> נוכל לשכון במקומנו בשקט. נראה שהניח שרועי גרר לא ייטפלו לבאר זאת, כיוון שמן הסתם ירצו לרעות בסמוך לגרר, ובאר זו היתה רחוקה מתחומם.
(כג) <b>וַיַּעַל</b> יצחק <br>    <b>מִשָּׁם בְּאֵר שָׁבַע.</b> באר שבע היתה גבוהה מן המקום שבו ישב יצחק בנחל גרר מפני שהיתה בנויה על תל. ואולי מפני חשיבותה של העיר מכונה ההליכה אליה עלייה.
(כד) <b>וַיֵּרָא אֵלָיו ה' בַּלַּיְלָה הַהוּא,</b><br>    <b>וַיֹּאמֶר: אָנֹכִי אֱלֹהֵי אַבְרָהָם אָבִיךָ,</b><br>    <b>אַל תִּירָא,</b> אף על פי שרחקת ממקומך בעטיים של הפלשתים<br>    <b>, כִּי אִתְּךָ אָנֹכִי. וּבֵרַכְתִּיךָ וְהִרְבֵּיתִי אֶת זַרְעֲךָ, בַּעֲבוּר אַבְרָהָם עַבְדִּי.</b>
(כה) <b>וַיִּבֶן שָׁם מִזְבֵּחַ,</b><br>    <b>וַיִּקְרָא בְּשֵׁם ה',</b> כאברהם, אף יצחק קיים טקס או תפילה שבהם קרא בפומבי בשם ה'. <br>    <b>וַיֶּט שָׁם אָהֳלוֹ. וַיִּכְרוּ שָׁם</b>, ליד באר שבע<br>    <b>עַבְדֵי יִצְחָק בְּאֵר.</b>
(כו) מאוחר יותר — <br>    <b>וַאֲבִימֶלֶךְ</b> מלך פלשתים<br>    <b>הָלַךְ אֵלָיו,</b> אל יצחק,<br>    <b>מִגְּרָר</b> עם משלחת — <br>    <b>וַאֲחֻזַּת מֵרֵעֵהוּ,</b> קבוצת ידידיו.<br>    לפי פירוש אחר אֲחֻזַּת היה שמו הפרטי של האיש שהיה רעו הקרוב של אבימלך,<br>    יועצו ואיש סודו.<br>    <br>    <b>וּפִיכֹל שַׂר צְבָאוֹ.</b>
(כז) יצחק התרשם שהגיעה אליו משלחת ידידותית. על כן — <br>    <b>וַיֹּאמֶר אֲלֵהֶם יִצְחָק: מַדּוּעַ בָּאתֶם אֵלָי, וְאַתֶּם שְׂנֵאתֶם אֹתִי, וַתְּשַׁלְּחוּנִי מֵאִתְּכֶם.</b> הרי גירשתם אותי ממקומכם?!
(כח) <b>וַיֹּאמְרוּ:רָאוֹ רָאִינוּ כִּי הָיָה ה' עִמָּךְ,</b> מאחר שגדלת ושגשגת מעבר למעמדו של אדם פרטי, <br>    <b>וַנֹּאמֶר: תְּהִי נָא אָלָה</b>, שבועה, ברית<br>    <b>בֵּינוֹתֵינוּ — בֵּינֵינוּ וּבֵינֶךָ, וְנִכְרְתָה בְרִית עִמָּךְ,</b>
(כט) <b>אִם</b>, כדי שלא<br>    <br>    <b>תַּעֲשֵׂה עִמָּנוּ רָעָה,</b><br>    <b>כַּאֲשֶׁר לֹא נְגַעֲנוּךָ, וְכַאֲשֶׁר עָשִׂינוּ עִמְּךָ רַק טוֹב וַנְּשַׁלֵּחֲךָ בְּשָׁלוֹם.</b> אמנם פחדנו ממך וסילקנו אותך מארצנו, אבל בכל זאת שָׁהית בינינו זמן מסוים, וכששולחת — לא נעשה הדבר באלימות ולא בשנאה. ייתכן שטעינו כששילחנו אותך, מכל מקום אנחנו רואים ש<br>    <b>אַתָּה עַתָּה בְּרוּךְ ה'</b>, ועל כן, אנו רוצים לכרות אתך ברית.
(ל) יצחק הסכים לכך —<br>    <b>וַיַּעַשׂ לָהֶם מִשְׁתֶּה, וַיֹּאכְלוּ וַיִּשְׁתּוּ</b>,<br>    כנהוג בעקבות כריתת ברית.
(לא) <b>וַיַּשְׁכִּימוּ בַבֹּקֶר, וַיִּשָּׁבְעוּ אִישׁ לְאָחִיו</b> שישמרו את הברית ויקיימו ביניהם יחסי ידידות מכאן והלאה. <br>    <b>וַיְשַׁלְּחֵם יִצְחָק</b> חזרה, <br>    <b>וַיֵּלְכוּ מֵאִתּוֹ בְּשָׁלוֹם.</b>
(לב) <b>וַיְהִי בַּיּוֹם הַהוּא,</b> שבו יצא אבימלך, <br>    <b>וַיָּבֹאוּ עַבְדֵי יִצְחָק, וַיַּגִּדוּ לוֹ עַל אֹדוֹת הַבְּאֵר אֲשֶׁר חָפָרוּ.</b> עבדי יצחק המשיכו לחפור בארות, <br>    <b>וַיֹּאמְרוּ לוֹ: מָצָאנוּ</b> שוב <br>    <b>מָיִם.</b>
(לג) <b>וַיִּקְרָא אֹתָהּ שִׁבְעָה,</b> על שם השבועה, <br>    <b>עַל כֵּן שֵׁם הָעִיר בְּאֵר שֶׁבַע.</b> כבר הוזכר לעיל שהמקום נקרא כך בגלל שבועה קודמת ובגלל שבע הכבשים של אברהם, שכרת ברית דומה.<br>    כאן זכה השם בחיזוק, ואולי אף העיר התחזקה בינתיים.<br>    ייתכן שבעקבות קריאת הבאר שִׁבְעָה נשאר שמה של העיר <br>    <b>עַד הַיּוֹם הַזֶּה.</b>
(לד) <b>וַיְהִי עֵשָׂו בֶּן אַרְבָּעִים שָׁנָה.</b> לפחות באופן חיצוני ניסה עשו להידמות לאביו. בבחירתו להתחתן בגיל ארבעים ניסה לחקות את אביו, ולהינשא, כמותו, בגיל שבו כבר עמד על דעתו –<br>    <br>    <b>וַיִּקַּח אִשָּׁה אֶת יְהוּדִית בַּת בְּאֵרִי הַחִתִּי</b><br>    <b>וְאֶת בָּשְׂמַת בַּת אֵילֹן הַחִתִּי,</b> שתי נשים חִתיות.
(לה) והכתוב מעיד — <br>    <b>וַתִּהְיֶיןָ מֹרַת</b>, מרירות<br>    <b>רוּחַ לְיִצְחָק וּלְרִבְקָה.</b>
<h2>פרק כז</h2>
(א) <b>וַיְהִי כִּי זָקֵן יִצְחָק.וַתִּכְהֶיןָ עֵינָיו מֵרְאֹת,</b> התעוור, או: שהתמעט כושר ראייתו באופן ניכר, <br>    <b>וַיִּקְרָא אֶת עֵשָׂו בְּנוֹ הַגָּדֹל, וַיֹּאמֶר אֵלָיו: בְּנִי.וַיֹּאמֶר אֵלָיו: הִנֵּנִי.</b> עשו הגיב כראוי. היחסים החיוביים בינו לבין אביו היו הדדיים.
(ב) <b>וַיֹּאמֶר</b> יצחק<br>    <b>: הִנֵּה נָא</b>, עתה<br>    <br>    <b>זָקַנְתִּי, לֹא יָדַעְתִּי יוֹם מוֹתִי.</b> יצחק ראה את מותו כקרוב אליו משהיה בפועל, שהרי לפי חישובים שונים המשיך לחיות שנים רבות מאוד אחרי כן. ייתכן שלא חי חיים פעילים, וחש כי הזקנה קופצת עליו.
(ג) <b>וְעַתָּה שָׂא נָא כֵלֶיךָ,</b> קח את כלי הציד שלך — את <br>    <b>תֶּלְיְךָ</b>, אשפת חציך, הנתלית על הגב, <br>    <b>וְ</b> את <br>    <b>קַשְׁתֶּךָ, וְצֵא הַשָּׂדֶה וְצוּדָה לִּי צָיִד.</b>
(ד) <b>וַעֲשֵׂה לִי מַטְעַמִּים</b> מהציד שתצוד,<br>    <b>כַּאֲשֶׁר אָהַבְתִּי,</b> כמו שכבר סופר, שעשו היה מאכיל את יצחק מצידו, ושיצחק חיבב זאת.<br>    <br>    <b>וְהָבִיאָה לִּי וְאֹכֵלָה, בַּעֲבוּר תְּבָרֶכְךָ נַפְשִׁי בְּטֶרֶם אָמוּת</b>.
(ה) <b>וְרִבְקָה שֹׁמַעַת בְּדַבֵּר יִצְחָק אֶל עֵשָׂו בְּנוֹ.וַיֵּלֶךְ עֵשָׂו הַשָּׂדֶה</b> כדברי אביו,<br>    <b>לָצוּד צַיִד</b> כדי <br>    <b>לְהָבִיא.</b>
(ו) <b>וְרִבְקָה אָמְרָה אֶל יַעֲקֹב בְּנָהּ לֵאמֹר: הִנֵּה שָׁמַעְתִּי אֶת אָבִיךָ מְדַבֵּר אֶל עֵשָׂו אָחִיךָ לֵאמֹר</b>, כדברים האלה<br>    <b>:</b>
(ז) <b>הָבִיאָה לִּי צַיִד וַעֲשֵׂה לִי מַטְעַמִּים וְאֹכֵלָה, וַאֲבָרֶכְכָה לִפְנֵי ה' לִפְנֵי מוֹתִי.</b>
(ח) <b>וְעַתָּה, בְנִי, שְׁמַע בְּקֹלִי, לַאֲשֶׁר אֲנִי מְצַוָּה אֹתָךְ.</b> רבקה פונה אל בנה באופן סמכותי, משום שהיא אומרת לו לעשות מעשה מורכב ואפילו מפוקפק לכאורה.
(ט) <b>לֶךְ נָא אֶל הַצֹּאן, וְקַח לִי מִשָּׁם שְׁנֵי גְּדָיֵי עִזִּים טֹבִים.</b> נראה ששיערה כי הציד שעשו יוכל להביא הוא צבי או שני צביים. על כן ביקשה מיעקב להביא לה שני גדיים, שטעמם דומה.<br>    <br>    <b>וְאֶעֱשֶׂה אֹתָם מַטְעַמִּים לְאָבִיךָ כַּאֲשֶׁר אָהֵב.</b> מכיוון שידעה כיצד לבשל ליצחק, והכירה את רגישות חכו, היה סיכוי שהיא תוכל להכין לו מטעמים כך שלא יבחין בהבדל בין טעמו של בשר צבי לטעם בשר גדי.
(י) <b>וְהֵבֵאתָ לְאָבִיךָ וְאָכָל, בַּעֲבֻר אֲשֶׁר יְבָרֶכְךָ לִפְנֵי מוֹתוֹ.</b>
(יא) <b>וַיֹּאמֶר יַעֲקֹב אֶל רִבְקָה אִמּוֹ:</b> לא אוכל לבוא אל אבי בדמותו של עשו — <br>    <b>הֵן עֵשָׂו אָחִי אִישׁ שָׂעִר,</b> עשו, שכבר בלידתו היה שעיר, מן הסתם נעשה עם השנים שעיר יותר ויותר.<br>    <b>וְאָנֹכִי אִישׁ חָלָק.</b> ייתכן שיעקב לא היה קרח משֵּׂער, אלא בעל שִׂיעור רגיל, אך בהשוואה לעשו, נחשב חלק.
(יב) <b>אוּלַי יְמֻשֵּׁנִי</b>, ימשש אותי<br>    <b>אָבִי,</b> לאו דווקא כדי לבדוק מי הדובר, אלא בתמימות, כיוון שנעמוד קרובים זה לזה,<br>    <br>    <b>וְהָיִיתִי בְעֵינָיו כִּמְתַעְתֵּעַ</b>, כרמאי, שכן יבין שאני מתחפש לעשו, <br>    <b>וְהֵבֵאתִי עָלַי קְלָלָה וְלֹא בְרָכָה,</b> והדבר מסוכן.
(יג) <b>וַתֹּאמֶר לוֹ אִמּוֹ: עָלַי קִלְלָתְךָ בְּנִי.</b> אם תקולל — הקללה תחול עלי. אין זה אלא ביטוי רטורי שבו היא מקבלת על עצמה את האחריות לקללה.<br>    <br>    <b>אַךְ</b> בינתיים<br>    <b>שְׁמַע בְּקֹלִי וְלֵךְ קַח לִי</b> את מה שציוויתי אותך.
(יד) <b>וַיֵּלֶךְ וַיִּקַּח, וַיָּבֵא לְאִמּוֹ</b> כבקשתה,<br>    <b>וַתַּעַשׂ אִמּוֹ מַטְעַמִּים כַּאֲשֶׁר אָהֵב אָבִיו.</b>
(טו) כדי להתמודד עם הבעיה שהעלה יעקב —<br>    <b>וַתִּקַּח רִבְקָה אֶת בִּגְדֵי עֵשָׂו בְּנָהּ הַגָּדֹל הַחֲמֻדֹת</b>, בגדיו הטובים שנשמרו להזדמנויות מיוחדות, <br>    <b>אֲשֶׁר אִתָּהּ בַּבָּיִת,</b><br>    <b>וַתַּלְבֵּשׁ</b> בהם<br>    <b>אֶת יַעֲקֹב בְּנָהּ הַקָּטָן,</b>
(טז) <b>וְאֵת עֹרֹת גְּדָיֵי הָעִזִּים הִלְבִּישָׁה</b> כעין שרוולים <br>    <b>עַל יָדָיו וְעַל חֶלְקַת צַוָּארָיו,</b> שכן במקומות החשופים בגוף עלול לבלוט ההבדל ביניהם. כך כשימשש יצחק כהה העיניים את פרוות גדיי העזים, הוא ישער שלפניו עשו.
(יז) <b>וַתִּתֵּן אֶת הַמַּטְעַמִּים וְאֶת הַלֶּחֶם אֲשֶׁר עָשָׂתָה בְּיַד יַעֲקֹב בְּנָהּ.</b>
(יח) <b>וַיָּבֹא אֶל אָבִיו, וַיֹּאמֶר: אָבִי.וַיֹּאמֶר: הִנֶּנִּי, מִי אַתָּה, בְּנִי?</b> ייתכן שקולותיהם של התאומים, יעקב ועשו, היו דומים מאוד, ולכן יצחק נזקק לשאול שאלה זו.
(יט) <b>וַיֹּאמֶר יַעֲקֹב אֶל אָבִיו: אָנֹכִי עֵשָׂו בְּכֹרֶךָ, עָשִׂיתִי כַּאֲשֶׁר דִּבַּרְתָּ אֵלָי. קוּם נָא שְׁבָה וְאָכְלָה מִצֵּידִי, בַּעֲבוּר תְּבָרֲכַנִּי נַפְשֶׁךָ.</b> להגיע.
(כ) <b>וַיֹּאמֶר יִצְחָק אֶל בְּנוֹ: מַה זֶּה מִהַרְתָּ לִמְצֹא בְּנִי</b>, הרי לפי חשבוני, הציד והכנתו אמורים לארוך זמן רב יותר<br>    <b>?וַיֹּאמֶר</b> יעקב<br>    <b>: כִּי הִקְרָה</b>, זימן<br>    <b>ה' אֱלֹהֶיךָ לְפָנָי</b> את הציד מיד.
(כא) על כן — <br>    <b>וַיֹּאמֶר יִצְחָק אֶל יַעֲקֹב: גְּשָׁה נָּא וַאֲמֻשְׁךָ,</b> אמשש אותך,<br>    <b>בְּנִי,</b> כדי שאדע <br>    <b>הַאַתָּה זֶה בְּנִי עֵשָׂו אִם לֹא.</b> יצחק, שראייתו כבדה, לא הבחין היטב בין שני תאומיו.
(כב) <b>וַיִּגַּשׁ יַעֲקֹב אֶל יִצְחָק אָבִיו וַיְמֻשֵּׁהוּ, וַיֹּאמֶר</b> יצחק<br>    <b>:</b><br>    <b>הַקֹּל קוֹל יַעֲקֹב,</b> דקויות הקול מזכירות את קולו של יעקב, אבל —<br>    <b>וְהַיָּדַיִם יְדֵי עֵשָׂו.</b>
(כג) <b>וְלֹא הִכִּירוֹ, כִּי הָיוּ יָדָיו כִּידֵי עֵשָׂו אָחִיו שְׂעִרֹת, וַיְבָרְכֵהוּ.</b> קולו של המתברך ערער את ביטחונו של יצחק, אך מגע ידיו היה כשל ידי עשו. ייתכן שאפילו אוצר המלים שלו היה זהה לזה של עשו.
(כד) <b>וַיֹּאמֶר: אַתָּה זֶה בְּנִי עֵשָׂו?</b> הוא חוזר ושואל כדי לוודא שוב.<b>וַיֹּאמֶר: אָנִי.</b>
(כה) <b>וַיֹּאמֶר</b> אמירה טקסית למחצה<br>    <b>: הַגִּשָׁה לִּי וְאֹכְלָה מִצֵּיד בְּנִי, לְמַעַן תְּבָרֶכְךָ נַפְשִׁי. וַיַּגֶּשׁ לוֹ וַיֹּאכַל, וַיָּבֵא לוֹ יַיִן וַיֵּשְׁתְּ.</b>
(כו) <b>וַיֹּאמֶר אֵלָיו יִצְחָק אָבִיו: גְּשָׁה נָּא וּשְׁקָה לִּי,</b> ונשק אותי,<br>    <b>בְּנִי.</b>
(כז) <b>וַיִּגַּשׁ</b> יעקב <br>    <b>וַיִּשַּׁק לוֹ,</b> ליצחק, <br>    <b>וַיָּרַח</b> יצחק <br>    <b>אֶת רֵיחַ בְּגָדָיו</b> המעולים והמיוחדים של עשו, שספגו את ריחו האופייני של מי שרגיל לצעוד בשדות. <br>    <b>וַיְבָרֲכֵהוּ. וַיֹּאמֶר: רְאֵה רֵיחַ בְּנִי כְּרֵיחַ שָׂדֶה אֲשֶׁר בֵּרֲכוֹ ה'.</b> חכמים אמרו שיצחק הריח ריח של שדה תפוחים,<br>    שכן שדה תבואה אינו מפיץ ניחוחות, ואילו במטע אפשר להריח את ריח הפֵּרות. מתוך ריחו של השדה המבורך שמריח יצחק בהווה, הוא מברך את בנו בברכת שדותיו כל חייו:
(כח) <b>וְיִתֶּן לְךָ הָאֱלֹהִים מִטַּל הַשָּׁמַיִם וּמִשְׁמַנֵּי הָאָרֶץ, וְרֹב דָּגָן וְתִירֹשׁ.</b> ומברכת הלחם והיין נוסקת הברכה העתידית להתעצמות העם שיֵּצא ממנו:
(כט) <b>יַעַבְדוּךָ עַמִּים וְיִשְׁתַּחֲווּ לְךָ לְאֻמִּים. הֱוֵה</b>, הֱיה, <br>    <b>גְבִיר</b>, ראש וראשון<br>    <b>לְאַחֶיךָ,</b> תגבר עליהם. <br>    <b>וְיִשְׁתַּחֲווּ לְךָ בְּנֵי אִמֶּךָ.</b> אולי היו ליצחק ולרבקה ילדים נוספים שלא הוזכרו משום שאינם חשובים מבחינת הסיפור, ושמא אין זו אלא ביטוי מטונימי המתייחס לבני עשו או בני אחי רבקה.<br>    <br>    <b>אֹרְרֶיךָ אָרוּר, וּמְבָרֲכֶיךָ בָּרוּךְ.</b>
(ל) <b>וַיְהִי כַּאֲשֶׁר כִּלָּה</b>, סיים<br>    <b>יִצְחָק לְבָרֵךְ אֶת יַעֲקֹב, וַיְהִי אַךְ יָצֹא יָצָא יַעֲקֹב מֵאֵת פְּנֵי יִצְחָק אָבִיו, וְעֵשָׂו אָחִיו בָּא מִצֵּידוֹ.</b> למזלו, עשו הגיע רק לאחר שקיבל את הברכות ויצא מן החדר.
(לא) <b>וַיַּעַשׂ גַּם הוּא</b>, עשָו, <br>    <b>מַטְעַמִּים, וַיָּבֵא לְאָבִיו. וַיֹּאמֶר לְאָבִיו: יָקֻם אָבִי וְיֹאכַל מִצֵּיד בְּנוֹ, בַּעֲבוּר תְּבָרֲכַנִּי נַפְשֶׁךָ.</b>
(לב) <b>וַיֹּאמֶר לוֹ יִצְחָק אָבִיו: מִי אָתָּה?</b> שהרי אין הוא מבין את הכפילות.<b>וַיֹּאמֶר: אֲנִי בִּנְךָ בְכֹרְךָ עֵשָׂו.</b>
(לג) <b>וַיֶּחֱרַד יִצְחָק חֲרָדָה גְּדֹלָה עַד מְאֹד,</b> שכן הוא גילה שמשהו נורא קרה. <br>    <b>וַיֹּאמֶר: מִי אֵפוֹא הוּא הַצָּד צַיִד וַיָּבֵא לִי וָאֹכַל מִכֹּל בְּטֶרֶם תָּבוֹא</b> ואכלתי, עוד קודם שבאת,<br>    <b>וָאֲבָרֲכֵהוּ</b>, ובירכתי אותו<br>    <b>?</b><br>    <b>גַּם בָּרוּךְ יִהְיֶה.</b> ידוע לי שהברכה חלה עליו.
(לד) <b>כִּשְׁמֹעַ עֵשָׂו אֶת דִּבְרֵי אָבִיו,וַיִּצְעַק צְעָקָה גְּדֹלָה וּמָרָה עַד מְאֹד</b> מתוך אכזבה, כעס ומפח נפש. <br>    <b>וַיֹּאמֶר לְאָבִיו: בָּרֲכֵנִי גַם אָנִי אָבִי.</b> כיוון שעשו לא שמע את דברי הברכה שניתנה ליעקב, הוא לא ידע שבברכתו הכפיף יצחק אותו ליעקב. בקשתו לברכה נבעה הן מאמונתו בכוחה הנבואי של הברכה, הן מכך שהברכה מבטאת את הקשר האישי של האב כלפי הבן המתברך.
(לה) <b>וַיֹּאמֶר</b> לו<br>    יצחק<br>    <b>:</b><br>    <b>בָּא אָחִיךָ בְּמִרְמָה וַיִּקַּח בִּרְכָתֶךָ.</b> הברכה כבר חלה עליו, ואינני יכול לקחתה ממנו. את הנעשה אין להשיב.
(לו) <b>וַיֹּאמֶר</b> עשו בכעסו<br>    <b>:</b><br>    <b>הֲכִי</b>, האם לחינם <br>    <b>קָרָא שְׁמוֹ יַעֲקֹב?</b> אמנם שמו של יעקב נגזר במקורו מאחיזת העקב, ומכך שבא בעקבות עשו, אך כאן הוא משתמש בשורש זה במשמעות של עקמומיות ומרמה — <br>    <b>וַיַּעְקְבֵנִי זֶה פַעֲמַיִם — אֶת בְּכֹרָתִי לָקָח,</b> הוא קנה ממני במרמה את הבכורה, <br>    <b>וְהִנֵּה עַתָּה לָקַח</b> גם את <br>    <b>בִּרְכָתִי.וַיֹּאמַר: הֲלֹא אָצַלְתָּ לִּי בְּרָכָה?</b> האם השארת לי ברכה כלשהי? הרי לא ייתכן שבירכת אותו בכל הברכות האפשריות.
(לז) <b>וַיַּעַן יִצְחָק וַיֹּאמֶר לְעֵשָׂו: הֵן גְּבִיר שַׂמְתִּיו לָךְ,</b> עשיתי אותו אדון לך, <br>    <b>וְאֶת כָּל אֶחָיו נָתַתִּי לוֹ לַעֲבָדִים, וְדָגָן וְתִירֹשׁ סְמַכְתִּיו.</b> בירכתי אותו בכך שהתבואה והיין יימצאו בהישג ידו, <br>    <b>וּלְכָה אֵפוֹא מָה אֶעֱשֶׂה בְּנִי?</b> מאחר שאינני יכול לבטל את הברכה הקודמת, איזו ברכה אוכל להעניק לך, שתעמוד כנגד ברכתו?
(לח) <b>וַיֹּאמֶר עֵשָׂו אֶל אָבִיו: הַבְרָכָה אַחַת הִיא לְךָ, אָבִי?</b> הרי יכולה להיות ברכה שלא תסתור את הברכה הראשונה. <br>    <b>בָּרֲכֵנִי גַם אָנִי, אָבִי</b> בברכות כלשהן. בייאושו — <br>    <b>וַיִּשָּׂא עֵשָׂו קֹלוֹ וַיֵּבְךְּ.</b>
(לט) <b>וַיַּעַן יִצְחָק אָבִיו</b><br>    <b>וַיֹּאמֶר אֵלָיו:</b><br>    <b>הִנֵּה מִשְׁמַנֵּי הָאָרֶץ יִהְיֶה מוֹשָׁבֶךָ,</b> אף אתה תנחל אדמה דשנה, <br>    <b>וּמִטַּל הַשָּׁמַיִם מֵעָל.</b>
(מ) <b>וְעַל חַרְבְּךָ תִחְיֶה,</b> מאחר שאינך הבן הבכור, אין לך זכות גמורה על המקום שתחיה בו, ותמיד תיאלץ להילחם עליו. <br>    <b>וְאֶת אָחִיךָ תַּעֲבֹד.</b><br>    <b>וְהָיָה כַּאֲשֶׁר תָּרִיד,</b> תתקומם, <br>    <b>וּפָרַקְתָּ עֻלּוֹ מֵעַל צַוָּארֶךָ,</b> תצליח להשתחרר ממנו, אך במציאות הבסיסית הוא יהיה האדון, ואתה תהיה לו לעבד.
(מא) <b>וַיִּשְׂטֹם</b>, שנא<br>    <b>עֵשָׂו אֶת יַעֲקֹב עַל הַבְּרָכָה אֲשֶׁר בֵּרֲכוֹ אָבִיו,</b> ובגלל תוצאותיה. <br>    <b>וַיֹּאמֶר עֵשָׂו בְּלִבּוֹ:</b><br>    <b>יִקְרְבוּ יְמֵי אֵבֶל אָבִי,</b> כשאבי ימות —<br>    <b>וְאַהַרְגָה אֶת יַעֲקֹב אָחִי.</b> שוב מתחשב עשו באביו ורואה בו סמכות. על כן לא יעז להתנכל לאחיו כל עוד אביו חי.
(מב) <b>וַיֻּגַּד לְרִבְקָה אֶת דִּבְרֵי עֵשָׂו בְּנָהּ הַגָּדֹל.</b> ייתכן שעשו אמר את הדברים לא רק בלבו. כדמות מוחצנת, אפשר לשער שהיה מוקף בידידים, וביטא את מזימותיו במחיצתם, אולי בעת שהיה מבושם ביין, וכך התגלגלו ונודעו לרבקה. לפי דעה אחרת, הדברים נאמרו בלבו בלבד, ורבקה שמעה אותם בכוח הנבואי שבו ניחנה.<br>    <br>    <b>וַתִּשְׁלַח וַתִּקְרָא לְיַעֲקֹב בְּנָהּ הַקָּטָן, וַתֹּאמֶר אֵלָיו: הִנֵּה עֵשָׂו אָחִיךָ מִתְנַחֵם לְךָ לְהָרְגֶךָ,</b> מנחם את עצמו במחשבה שיהרוג אותך.
(מג) <b>וְעַתָּה בְנִי שְׁמַע בְּקֹלִי,</b> שמעת בקולי ובעקבות זאת נכנסת לסבך זה. כדאי שתמשיך לשמוע בקולי, והפעם — כדי לצאת ממנו —<br>    <b>וְקוּם בְּרַח לְךָ אֶל לָבָן אָחִי חָרָנָה.</b> אצלו תוכל לחסות.
(מד) <b>וְיָשַׁבְתָּ עִמּוֹ יָמִים אֲחָדִים,</b> שנים אחדות, <br>    <b>עַד אֲשֶׁר תָּשׁוּב חֲמַת</b>, עד שישקוט כעסו של<br>    <b>אָחִיךָ,</b>
(מה) <b>עַד שׁוּב אַף</b>, כעסו של<br>    <b>אָחִיךָ מִמְּךָ,</b><br>    <b>וְשָׁכַח אֵת אֲשֶׁר עָשִׂיתָ לּוֹ,</b> עד שעניין הברכות יפסיק להטריד אותו. כשאדע שכעסו נרגע —<br>    <b>וְשָׁלַחְתִּי</b> שליח<br>    <b>וּלְקַחְתִּיךָ מִשָּׁם,</b> מחרן. שהרי אתם עלולים להילחם ולהרוג זה את זה — <br>    <b>לָמָה אֶשְׁכַּל גַּם שְׁנֵיכֶם יוֹם אֶחָד?</b>
(מו) <b>וַתֹּאמֶר רִבְקָה אֶל יִצְחָק:</b><br>    <b>קַצְתִּי בְחַיַּי</b>, נמאסו עלי החיים<br>    <b>מִפְּנֵי בְּנוֹת חֵת,</b> שנשא כבר עשו,<br>    אך <br>    <b>אִם לֹקֵחַ יַעֲקֹב אִשָּׁה מִבְּנוֹת חֵת כָּאֵלֶּה, מִבְּנוֹת הָאָרֶץ — לָמָּה לִּי חַיִּים?!</b> רבקה רומזת ליצחק, שיציע ליעקב לעשות כמותו — לקחת אשה ממשפחתו היושבת הרחק, ולא מבנות חת.
<h2>פרק כח</h2>
(א) בהשפעת דברי רבקה אשתו, או שמא גמלה בלבו מחשבה זו מאליה — <br>    <b>וַיִּקְרָא יִצְחָק אֶל יַעֲקֹב, וַיְבָרֶךְ אֹתוֹ וַיְצַוֵּהוּ וַיֹּאמֶר לוֹ: לֹא תִקַּח אִשָּׁה מִבְּנוֹת כְּנָעַן,</b> כדרך שעשה אחיך.
(ב) <b>קוּם לֵךְ פַּדֶּנָה אֲרָם, בֵּיתָה</b>, לבית<br>    <b>בְתוּאֵל אֲבִי אִמֶּךָ, וְקַח לְךָ מִשָּׁם אִשָּׁה מִבְּנוֹת לָבָן אֲחִי אִמֶּךָ.</b> כנראה יצחק ידע שללבן בנות, משום שנשמר קשר כלשהו בין המשפחות.
(ג) עתה יצחק מוסיף ברכה ליעקב: <br>    <b>וְאֵל שַׁדַּי</b>, כינויו לה' המבטא את עצמתו ואת ריבוי פעולותיו, <br>    <b>יְבָרֵךְ אֹתְךָ, וְיַפְרְךָ וְיַרְבֶּךָ, וְהָיִיתָ לִקְהַל עַמִּים,</b> תהפוך לאומה גדולה.
(ד) <b>וְיִתֶּן לְךָ אֶת בִּרְכַּת אַבְרָהָם — לְךָ וּלְזַרְעֲךָ אִתָּךְ, לְרִשְׁתְּךָ אֶת אֶרֶץ מְגֻרֶיךָ אֲשֶׁר נָתַן אֱלֹהִים לְאַבְרָהָם.</b> בדברי ברכה אלה חוזר יצחק ומאשר את הברכה ליעקב — אכן, יעקב הוא ראש הנושאים מורשת אברהם.
(ה) <b>וַיִּשְׁלַח יִצְחָק אֶת יַעֲקֹב וַיֵּלֶךְ פַּדֶּנָה אֲרָם, אֶל לָבָן בֶּן בְּתוּאֵל הָאֲרַמִּי אֲחִי רִבְקָה, אֵם יַעֲקֹב וְעֵשָׂו.</b>
(ו) <b>וַיַּרְא עֵשָׂו כִּי בֵרַךְ יִצְחָק אֶת יַעֲקֹב, וְשִׁלַּח אֹתוֹ פַּדֶּנָה אֲרָם לָקַחַת לוֹ מִשָּׁם אִשָּׁה בְּבָרֲכוֹ אֹתוֹ, וַיְצַו עָלָיו לֵאמֹר: לֹא תִקַּח אִשָּׁה מִבְּנוֹת כְּנָעַן,</b>
(ז) <b>וַיִּשְׁמַע יַעֲקֹב אֶל אָבִיו וְאֶל אִמּוֹ, וַיֵּלֶךְ פַּדֶּנָה אֲרָם.</b>
(ח) <b>וַיַּרְא עֵשָׂו כִּי רָעוֹת בְּנוֹת כְּנָעַן בְּעֵינֵי יִצְחָק אָבִיו.</b> ייתכן שעד כה עשו חשב שאמו היא המתנגדת העיקרית לנישואיו עם בנות כנען, ורק עתה נוכח לדעת עד כמה אביו אינו מרוצה מהן.
(ט) כיוון שכך — <br>    <b>וַיֵּלֶךְ עֵשָׂו אֶל יִשְׁמָעֵאל,</b> דודו, <br>    <b>וַיִּקַּח אֶת מָחֲלַת בַּת יִשְׁמָעֵאל בֶּן אַבְרָהָם, אֲחוֹת נְבָיוֹת,</b> בנו הבכור של ישמעאל,<br>    <b>עַל נָשָׁיו</b>, בצד נשיו הקודמות<br>    <b>לוֹ לְאִשָּׁה.</b> כך התחתן אף הוא עם בת דודו.
(י) <b>וַיֵּצֵא יַעֲקֹב מִבְּאֵר שָׁבַע.</b> הליכתו מבית הוריו בחברון לבאר שבע אינה נזכרת בכתוב. כנראה קודם יציאתו לחרן רצה להגיע למקום המזבח שבנו אבותיו, אברהם ויצחק,<br>    <br>    <b>וַיֵּלֶךְ חָרָנָה.</b>
(יא) <b>וַיִּפְגַּע בַּמָּקוֹם,</b> הגיע למקום כלשהו, שנודע לאחר מכן כמקום חשוב. <br>    <b>וַיָּלֶן שָׁם כִּי בָא</b>, שקעה<br>    <b>הַשֶּׁמֶשׁ,</b> וההליכה בלילה אינה בטוחה. <br>    <b>וַיִּקַּח מֵאַבְנֵי הַמָּקוֹם, וַיָּשֶׂם מְרַאֲשֹׁתָיו</b>, בתור כר. <br>    <b>וַיִּשְׁכַּב בַּמָּקוֹם הַהוּא.</b>
(יב) <b>וַיַּחֲלֹם,וְהִנֵּה</b> בחלומו <br>    <b>סֻלָּם מֻצָּב אַרְצָה וְרֹאשׁוֹ מַגִּיעַ הַשָּׁמָיְמָה, וְהִנֵּה מַלְאֲכֵי אֱלֹהִים עֹלִים וְיֹרְדִים בּוֹ,</b> בסולם.
(יג) <b>וְהִנֵּה ה'</b> ללא המלאכים<br>    <b>נִצָּב עָלָיו,</b> על יעקב, <br>    <b>וַיֹּאמַר: אֲנִי ה' אֱלֹהֵי אַבְרָהָם אָבִיךָ וֵאלֹהֵי יִצְחָק. הָאָרֶץ אֲשֶׁר אַתָּה שֹׁכֵב עָלֶיהָ,</b> ארץ כנען <br>    <b>— לְךָ אֶתְּנֶנָּה וּלְזַרְעֶךָ.</b>
(יד) <b>וְהָיָה זַרְעֲךָ</b> מרובה<br>    <b>כַּעֲפַר הָאָרֶץ</b><br>    <b>וּפָרַצְתָּ</b>, תתפשט <br>    <b>יָמָּה וָקֵדְמָה וְצָפֹנָה וָנֶגְבָּה. וְנִבְרֲכוּ בְךָ כָּל מִשְׁפְּחֹת הָאֲדָמָה וּבְזַרְעֶךָ.</b> כל העמים יתברכו בך ובזרעך.
(טו) <b>וְהִנֵּה אָנֹכִי עִמָּךְ וּשְׁמַרְתִּיךָ בְּכֹל אֲשֶׁר תֵּלֵךְ, וַהֲשִׁבֹתִיךָ</b> מחרן<br>    <b>אֶל הָאֲדָמָה הַזֹּאת,</b> אל ארץ כנען, <br>    <b>כִּי לֹא אֶעֱזָבְךָ עַד אֲשֶׁר אִם עָשִׂיתִי אֵת אֲשֶׁר דִּבַּרְתִּי לָךְ,</b> שתשוב משם גדול וחזק יותר, ותתחיל בבניית עמך.
(טז) <b>וַיִּיקַץ יַעֲקֹב מִשְּׁנָתוֹ. וַיֹּאמֶר: אָכֵן יֵשׁ ה' בַּמָּקוֹם הַזֶּה,</b> הודות לנוכחותו של ה' במקום הזה חלמתי את חלום התגלותם של ה' ומלאכיו, <br>    <b>וְאָנֹכִי לֹא יָדָעְתִּי.</b> קודם לכן לא ראיתי במקום זה אלא פיסת אדמה שעליה הנחתי את גופי.
(יז) <b>וַיִּירָא וַיֹּאמַר: מַה נּוֹרָא</b>, מעורר כבוד, נשגב<br>    <b>הַמָּקוֹם הַזֶּה! אֵין זֶה כִּי אִם בֵּית אֱלֹהִים,</b> מקום זה ראוי להיות בית אלוקים, <br>    <b>וְ</b> כאן <br>    <b>זֶה שַׁעַר הַשָּׁמָיִם,</b> שהרי ראיתי בו סולם המגיע לשמים, והשמים נפתחו בפני. סולם המחבר ארץ לשמים הוא ההגדרה היסודית ביותר של בית המקדש. נראה שיעקב התעורר מן החלום באמצע שנתו ולא קם ממשכבו, משום שעוד לא עלה הבוקר.
(יח) <b>וַיַּשְׁכֵּם יַעֲקֹב בַּבֹּקֶר,</b> ולאות תודה לה' שנגלה אליו ושהבטיח להמשיך ללוותו, ומתוך תחושת מחויבותו כלפיו —<br>    <b>וַיִּקַּח אֶת הָאֶבֶן אֲשֶׁר שָׂם מְרַאֲשֹׁתָיו,</b><br>    <b>וַיָּשֶׂם אֹתָהּ מַצֵּבָה,</b> העמידה כאבן פולחן, <br>    <b>וַיִּצֹק שֶׁמֶן</b>, שמִּן הסתם היה אתו כדי ללַפּת בו את לחמו,<br>    <b>עַל רֹאשָׁהּ</b> של המצבה.
(יט) <b>וַיִּקְרָא</b> יעקב <br>    <b>אֶת שֵׁם הַמָּקוֹם הַהוּא</b> מאז <br>    <b>בֵּית אֵל.</b><br>    <b>וְאוּלָם לוּז שֵׁם הָעִיר לָרִאשֹׁנָה.</b> ייתכן שיעקב חשב שהוא ישן במקום ריק לגמרי, אך התברר לו מאוחר יותר שכבר היה שם היישוב לוז, שעוד ייזכר במקרא פעמים אחדות. יעקב שינה את שמו לבֵית אֵל.
(כ) <b>וַיִּדַּר יַעֲקֹב נֶדֶר לֵאמֹר: אִם</b> אכן <br>    <b>יִהְיֶה אֱלֹהִים עִמָּדִי,</b> כמו שנאמר לי בחלום, <br>    <b>וּשְׁמָרַנִי בַּדֶּרֶךְ הַזֶּה אֲשֶׁר אָנֹכִי הוֹלֵךְ, וְנָתַן לִי לֶחֶם לֶאֱכֹל וּבֶגֶד לִלְבֹּשׁ,</b> ויאפשר לי לקיים חיים בסיסיים,
(כא) <b>וְשַׁבְתִּי</b>, ואם אשוב<br>    <b>בְשָׁלוֹם אֶל בֵּית אָבִי,</b> אז <br>    <b>וְהָיָה ה' לִי לֵאלֹהִים.</b> אקבל על עצמי להתמסר לעבודתו. יעקב האמין בה' אף קודם, אך כאן מתהדק הקשר שלו אליו בהתחייבות אישית.
(כב) <b>וְהָאֶבֶן הַזֹּאת אֲשֶׁר שַׂמְתִּי מַצֵּבָה יִהְיֶה בֵּית אֱלֹהִים,</b> יעקב מבטיח להקים מעין מקדש שיעמוד לדורות, <br>    <b>וְכֹל אֲשֶׁר תִּתֶּן לִי עַשֵּׂר אֲעַשְּׂרֶנּוּ לָךְ.</b>
<h2>פרק כט</h2>
(א) על כן — <br>    <b>וַיִּשָּׂא יַעֲקֹב רַגְלָיו.</b> הליכתו נעשתה קלה, שכן חש עתה מלֻּווה, שמור ומוגן.<br>    <br>    <b>וַיֵּלֶךְ אַרְצָה בְנֵי קֶדֶם.</b> בני המזרח, ובתוכם הארמיים.
(ב) <b>וַיַּרְא</b> בקרבת חרן<br>    <b>וְהִנֵּה בְאֵר בַּשָּׂדֶה, וְהִנֵּה שָׁם שְׁלֹשָׁה עֶדְרֵי צֹאן רֹבְצִים עָלֶיהָ,</b> לצד הבאר, <br>    <b>כִּי מִן הַבְּאֵר הַהִיא יַשְׁקוּ הָעֲדָרִים. וְהָאֶבֶן גְּדֹלָה עַל פִּי הַבְּאֵר.</b> פתח הבאר, שנועדה לשימוש אנשי העיר וצאנם, נחסם באבן גדולה, כדי שזרים לא יוכלו להשתמש במימיה.
(ג) <b>וְנֶאֶסְפוּ שָׁמָּה כָל הָעֲדָרִים, וְגָלֲלוּ אֶת הָאֶבֶן מֵעַל פִּי הַבְּאֵר.</b> רק כאשר נאספים שם כל רועי העדרים יחדיו, ביכולתם לגלול את האבן הכבדה. <br>    <b>וְהִשְׁקוּ אֶת הַצֹּאן, וְהֵשִׁיבוּ אֶת הָאֶבֶן עַל פִּי הַבְּאֵר לִמְקֹמָהּ.</b>
(ד) <b>וַיֹּאמֶר לָהֶם יַעֲקֹב: אַחַי, מֵאַיִן אַתֶּם?וַיֹּאמְרוּ: מֵחָרָן אֲנָחְנוּ.</b>
(ה) <b>וַיֹּאמֶר לָהֶם: הַיְדַעְתֶּם אֶת לָבָן בֶּן נָחוֹר,</b> המתגורר בחרן? ייחוסו לנחור סבו ולא לבתואל אביו מחזק את ההשערה שבתואל כשלעצמו לא היה אישיות חשובה.<br>    <b>וַיֹּאמְרוּ: יָדָעְנוּ.</b>
(ו) <b>וַיֹּאמֶר לָהֶם: הֲשָׁלוֹם לוֹ?וַיֹּאמְרוּ: שָׁלוֹם, וְהִנֵּה רָחֵל בִּתּוֹ בָּאָה עִם הַצֹּאן.</b> אם תרצה לדעת פרטים נוספים — שְׁאל אותה. נראה כי אין לרועים אלה עניין לדבר עם הזר.
(ז) יעקב אינו מרפה מהם, ופונה אליהם שנית —<br>    <b>וַיֹּאמֶר: הֵן עוֹד הַיּוֹם גָּדוֹל, לֹא עֵת הֵאָסֵף הַמִּקְנֶה.</b> עדיין לא החשיך היום, והצאן אמור להמשיך לרעות. <br>    <b>הַשְׁקוּ הַצֹּאן, וּלְכוּ רְעוּ.</b> מדוע אתם ממתינים כאן במקום לרעות את הצאן?
(ח) <b>וַיֹּאמְרוּ:</b> היינו רוצים להשקות את הצאן, אך <br>    <b>לֹא נוּכַל,</b> שכן האבן גדולה, <br>    <b>עַד אֲשֶׁר יֵאָסְפוּ כָּל הָעֲדָרִים, וְגָלֲלוּ</b> רועי העדרים<br>    <b>אֶת הָאֶבֶן מֵעַל פִּי הַבְּאֵר, וְהִשְׁקִינוּ הַצֹּאן.</b>
(ט) קודם לכן אמרו לו רק שרחל מתקרבת לבאר. ובינתיים — <br>    <b>עוֹדֶנּוּ מְדַבֵּר עִמָּם, וְרָחֵל בָּאָה</b>, הגיעה<br>    <b>עִם הַצֹּאן אֲשֶׁר לְאָבִיהָ,</b><br>    <b>כִּי רֹעָה הִיא.</b> זה היה תפקידה במשפחה.
(י) <b>וַיְהִי כַּאֲשֶׁר רָאָה יַעֲקֹב אֶת רָחֵל</b>, קרובת משפחתו, <br>    <b>בַּת לָבָן אֲחִי אִמּוֹ, וְאֶת צֹאן לָבָן אֲחִי אִמּוֹ,</b> צאן השייך לקרוב משפחתו,<br>    <b>וַיִּגַּשׁ יַעֲקֹב</b> לבדו <br>    <b>וַיָּגֶל אֶת הָאֶבֶן מֵעַל פִּי הַבְּאֵר, וַיַּשְׁקְ אֶת צֹאן לָבָן אֲחִי אִמּוֹ.</b> יעקב היה חזק בגופו, והיה מסוגל להרים אבן ששלושה רועים לא יכלו להרים.
(יא) <b>וַיִּשַּׁק יַעֲקֹב לְרָחֵל,</b> נשיקת חיבה לילדה קרובת משפחה.<br>    <br>    <b>וַיִּשָּׂא אֶת קֹלוֹ וַיֵּבְךְּ</b> מתוך התרגשותו. לאחר הליכה ממושכת של מאות קילומטרים, שארכה לו בוודאי כמה חודשים, שבהם לן בכל לילה במקום אחר, פגש סוף סוף במשפחתו.
(יב) אחרי כל המעשים, התחיל יעקב לדבר.<br>    <b>וַיַּגֵּד יַעֲקֹב לְרָחֵל כִּי אֲחִי</b>, קרוב משפחת<br>    <b>אָבִיהָ הוּא, וְכִי בֶן רִבְקָה הוּא.</b> היא בוודאי שמעה על דודתה שנסעה למרחקים. עתה הוא מתוודע בתור בנה. רחל, הצעירה, התרגשה לשמע הידיעה, ועל כן —<br>    <b>וַתָּרָץ וַתַּגֵּד לְאָבִיהָ.</b>
(יג) <b>וַיְהִי כִשְׁמֹעַ לָבָן אֶת שֵׁמַע יַעֲקֹב בֶּן אֲחֹתוֹ,</b> שהגיע בן אחותו, <br>    <b>וַיָּרָץ לִקְרָאתוֹ וַיְחַבֶּק לוֹ וַיְנַשֶּׁק לוֹ, וַיְבִיאֵהוּ אֶל בֵּיתוֹ</b> כיאה לקרוב משפחה.<br>    עם זאת, בשל אופיו הבעייתי של לבן, שיתגלה בהמשך, היו שפירשו כי קבלת הפנים הזו נעשתה מתוך מניעים זרים.<br>    <br>    <b>וַיְסַפֵּר לְלָבָן אֵת כָּל הַדְּבָרִים הָאֵלֶּה.</b> ייתכן שסיפר לו שהגיע כדי ליצור קשרים עם משפחת הדוד, ושמא הסביר גם את נסיבות בריחתו מביתו.
(יד) <b>וַיֹּאמֶר לוֹ לָבָן: אַךְ עַצְמִי וּבְשָׂרִי</b>, קרוב משפחה שלי<br>    <b>אָתָּה.וַיֵּשֶׁב עִמּוֹ</b>, עם לבן<br>    <b>חֹדֶשׁ יָמִים.</b> יעקב לא רק ישב אצל לבן, אלא גם התחיל לסייע לו, שכן חש מחויבות כלפי מארחיו קרובי משפחתו.
(טו) לאחר חודש ימים, <br>    <b>וַיֹּאמֶר לָבָן לְיַעֲקֹב: הֲכִי</b> האם משום ש<br>    <b>אָחִי</b>, קרוב משפחתי <br>    <b>אַתָּה וַעֲבַדְתַּנִי חִנָּם?!</b> מכיוון שאתה רוצה לעבוד, יש לנהוג בך באופן מסודר.<br>    <b>הַגִּידָה לִּי מַה מַּשְׂכֻּרְתֶּךָ.</b>
(טז) כאן מופיעה הערה: <br>    <b>וּלְלָבָן</b> היו <br>    <b>שְׁתֵּי בָנוֹת, שֵׁם הַגְּדֹלָה לֵאָה וְשֵׁם הַקְּטַנָּה רָחֵל.</b>
(יז) <b>וְעֵינֵי לֵאָה רַכּוֹת.</b> דבר-מה בעיניה היה פגום, ייתכן שעיניה היו רגישות, ואולי משום כך לא יצאה למרעה. ייתכן שעיניה היו כחולות, ועיניים כחולות נחשבו כרגישות יותר לאור השמש.<br>    <br>    <b>וְרָחֵל הָיְתָה יְפַת תֹּאַר</b>, יפה מבחינת פרטי המראה שלה <br>    <b>וִיפַת מַרְאֶה,</b> מבחינת המראה הכללי שלה. יופיה היה מושלם.
(יח) <b>וַיֶּאֱהַב יַעֲקֹב אֶת רָחֵל,</b> בין אם התעוררה אהבתו מיד כשראה אותה באה עם הצאן, ובין אם אהב אותה משהכירה מקרוב במשך החודש שבו חי בביתם. <br>    <b>וַיֹּאמֶר: אֶעֱבָדְךָ שֶׁבַע שָׁנִים בְּ</b> עד<br>    <b>רָחֵל</b><br>    <b>בִּתְּךָ הַקְּטַנָּה,</b> מעבר לשכר עבודתי שאני מקבל בכך שאני סועד על שולחנך. יעקב לא הביא עמו כסף, מוהר או מתן. על כן שילם בעבודתו. נראה שגם לבן ראה בשבע שנות עבודה תמורה הולמת לבתו רחל, ולכן קיבל את הצעתו.
(יט) <b>וַיֹּאמֶר לָבָן:טוֹב תִּתִּי אֹתָהּ לָךְ מִתִּתִּי אֹתָהּ לְאִישׁ אַחֵר.שְׁבָה עִמָּדִי</b>. אני מקבל את ההסכם ואת תנאיו.
(כ) <b>וַיַּעֲבֹד יַעֲקֹב בְּרָחֵלשֶׁבַע שָׁנִים. וַיִּהְיוּ בְעֵינָיו כְּיָמִים אֲחָדִים בְּאַהֲבָתוֹ אֹתָהּ.</b> כיוון שיעקב אהב את רחל, שבע שנות עבודה נראו לו תשלום ראוי והגון עבורה.
(כא) <b>וַיֹּאמֶר יַעֲקֹב אֶל לָבָן:הָבָה אֶת אִשְׁתִּי,</b> כפי שסיכמנו,<br>    <b>כִּי מָלְאוּ יָמָי,</b> השלמתי את ימי העבודה שקבענו, <br>    <b>וְאָבוֹאָה אֵלֶיהָ.</b> במשך כל אותן שנים רחל היתה מיועדת ליעקב, כעין מאורסת לו, ועתה ביקש להשלים את התהליך בנישואין.
(כב) <b>וַיֶּאֱסֹף לָבָן אֶת כָּל אַנְשֵׁי הַמָּקוֹם, וַיַּעַשׂ מִשְׁתֶּה</b> חתונה.
(כג) <b>וַיְהִי בָעֶרֶב, וַיִּקַּח</b> לבן <br>    <b>אֶת לֵאָה בִתּוֹ</b> הגדולה,<br>    <b>וַיָּבֵא אֹתָהּ אֵלָיו,</b> אל יעקב. <br>    <b>וַיָּבֹא אֵלֶיהָ,</b> שכן הניח שהיא רחל.
(כד) <b>וַיִּתֵּן לָבָן לָהּ אֶת זִלְפָּה שִׁפְחָתוֹ, לְלֵאָה בִתּוֹ שִׁפְחָה</b> כחלק ממתנות החתונה.
(כה) <b>וַיְהִי בַבֹּקֶר,</b> יעקב גילה —<br>    <b>וְהִנֵּה הִיא לֵאָה. וַיֹּאמֶר אֶל לָבָן: מַה זֹּאת עָשִׂיתָ לִּי?! הֲלֹא בְרָחֵל עָבַדְתִּי עִמָּךְ, וְלָמָּה רִמִּיתָנִי?</b>
(כו) <b>וַיֹּאמֶר לָבָן: לֹא יֵעָשֶׂה כֵן בִּמְקוֹמֵנוּ, לָתֵת הַצְּעִירָה לִפְנֵי הַבְּכִירָה.</b> לפי מנהגנו, הבכירה נישאת לפני אחותה הצעירה. זוהי עסקת חבילה —
(כז) <b>מַלֵּא שְׁבֻעַ זֹאת,</b> השלם את שבוע הנישואין של הכלה הזאת, <br>    <b>וְנִתְּנָה לְךָ גַּם אֶת זֹאת</b>, את האחות השנייה <br>    <b>בַּעֲבֹדָה</b> תמורת העבודה <br>    <b>אֲשֶׁר תַּעֲבֹד עִמָּדִי עוֹד שֶׁבַע שָׁנִים אֲחֵרוֹת.</b> בנותי חביבות עלי במידה שווה, וכל אחת מהן שווה בעיני לשבע שנות עבודה. אמנם חשבת שאתה עובד עבור רחל, אך למעשה עבדת עבור לאה. אם אינך מסתפק בה — עליך לעבוד שבע שנים נוספות.
(כח) <b>וַיַּעַשׂ יַעֲקֹב</b>, שהיה זר במקום ובודד,<br>    <b>כֵּן.</b> בעל כרחו נכנע לתנאיו של לבן. <br>    <b>וַיְמַלֵּא שְׁבֻעַ זֹאת,</b> השלים את שבוע הנישואין של הבת האחת — לאה, <br>    <b>וַיִּתֶּן לוֹ</b> לבן<br>    <b>אֶת רָחֵל בִּתּוֹ לוֹ לְאִשָּׁה.</b> לבן לא רצה שרחל תמתין עוד שבע שנים. כנראה הגיעה לפרקה בעת שבה יעקב חשב לשאתה.
(כט) <b>וַיִּתֵּן לָבָן לְרָחֵל בִּתּוֹ אֶת בִּלְהָה שִׁפְחָתוֹ לָהּ לְשִׁפְחָה.</b>
(ל) <b>וַיָּבֹא גַּם אֶל רָחֵל, וַיֶּאֱהַב גַּם אֶת רָחֵל</b> יותר<br>    <b>מִלֵּאָה.</b> אף שלא היתה אִתו בראשונה, העדיף אותה על לאה. <br>    <b>וַיַּעֲבֹד עִמּוֹ עוֹד שֶׁבַע שָׁנִים אֲחֵרוֹת,</b> כפי שהוסכם.
(לא) <b>וַיַּרְא ה' כִּי שְׂנוּאָה לֵאָה</b> באופן יחסי לרחל,<br>    לכן עזר ה' ללאה, ומיד — <br>    <b>וַיִּפְתַּח אֶת רַחְמָהּ,</b> היא הרתה, <br>    <b>וְרָחֵל</b> היתה <br>    <b>עֲקָרָה.</b> כיוון שהן נישאו ליעקב בהפרש של שבוע ימים, בלטה העובדה שלאה הרתה, ואילו אחותה נותרה חשוכת ילדים.
(לב) <b>וַתַּהַר לֵאָה וַתֵּלֶד בֵּן. וַתִּקְרָא שְׁמוֹ רְאוּבֵן,כִּי אָמְרָה: כִּי רָאָה ה' בְּעָנְיִי</b>, <br>    <b>כִּי עַתָּה יֶאֱהָבַנִי אִישִׁי</b> כאם בנו.
(לג) כעבור זמן<br>    <b>וַתַּהַר עוֹד, וַתֵּלֶד בֵּן. וַתֹּאמֶר: כִּי שָׁמַע ה' כִּי שְׂנוּאָה אָנֹכִי, וַיִּתֶּן לִי גַּם אֶת זֶה. וַתִּקְרָא שְׁמוֹ שִׁמְעוֹן.</b> הסבר זה של לאה מפורש יותר, אולי משום שהיחסים נעשו מובהקים. מן הסתם הולדת ראובן לא שינתה באופן מהותי את יחסו של יעקב ללאה, לכן שם בנה השני אינו מבטא את תקוותה להיות אהובה, אלא את היותה שנואה.
(לד) <b>וַתַּהַר עוֹד וַתֵּלֶד בֵּן. וַתֹּאמֶר:</b> בוודאי<br>    <b>עַתָּה הַפַּעַם יִלָּוֶה</b>, יתקרב<br>    <b>אִישִׁי אֵלַי, כִּי יָלַדְתִּי לוֹ שְׁלֹשָׁה בָנִים.</b> יעקב יהיה מרוצה מכך שילדתי לו בן נוסף, שכן הולדת בן היא חלק מהגשמת ייעודו של יעקב — הפיכתו לעם. ככל שיתרבו בניו — כך יתקדם תהליך זה. <br>    <b>עַל כֵּן קָרָא</b> יעקב<br>    <br>    <b>שְׁמוֹ לֵוִי</b>, שאף הוא שמח בילד שנוסף ונלווה אליו.
(לה) <b>וַתַּהַר עוֹד וַתֵּלֶד בֵּן.וַתֹּאמֶר: הַפַּעַם אוֹדֶה אֶת ה',</b> לה' על האושר שבלידת כל הילדים הללו ובאמהוּת. <br>    <b>עַל כֵּן קָרְאָה שְׁמוֹ יְהוּדָה,</b> מלשון הודאה.<br>    <b>וַתַּעֲמֹד מִלֶּדֶת.</b> תקופה מסוימת היא נשארה אם לארבעה בנים, ולא המשיכה ללדת באותו קצב.
<h2>פרק ל</h2>
(א) בניגוד לפוריותה המרשימה של לאה —<br>    <b>וַתֵּרֶא רָחֵל כִּי לֹא יָלְדָה לְיַעֲקֹב, וַתְּקַנֵּא רָחֵל בַּאֲחֹתָהּ,</b><br>    <b>וַתֹּאמֶר אֶל יַעֲקֹב: הָבָה</b>, תן<br>    <b>לִּי בָנִים, וְאִם אַיִן</b>, אם לא יהיו לי בנים <br>    <b>—</b><br>    <b>מֵתָה אָנֹכִי</b>. לא יהיו לי חיים.
(ב) <b>וַיִּחַר אַף יַעֲקֹב בְּרָחֵל.</b> יעקב לא כעס עליה בגלל רצונה בבנים. בוודאי לא מנע מאשתו האהובה את חברתו. נראה כי סגנונה התובעני והמתפנק וההנחה שהניחה כאילו יעקב מסוגל לפעול למען פוריותה גם בדרכים שאינן טבעיות, הם שעוררו את חמתו.<br>    <br>    <b>וַיֹּאמֶר: הֲתַחַת אֱלֹהִים אָנֹכִי, אֲשֶׁר מָנַע מִמֵּךְ פְּרִי בָטֶן?</b> לא אלי את צריכה לפנות, שהרי אותי חנן ה' בילדים, ואם הוא מונע אותם ממך — זהו עניין שבינו לבינך.
(ג) <b>וַתֹּאמֶר:הִנֵּה אֲמָתִי בִלְהָה — בֹּא אֵלֶיהָ, וְתֵלֵד עַל בִּרְכַּי, וְאִבָּנֶה גַם אָנֹכִי מִמֶּנָּה.</b>
(ד) <b>וַתִּתֶּן לוֹ אֶת בִּלְהָה שִׁפְחָתָהּ לְאִשָּׁה</b> חוקית. בלהה, שהיתה שפחה, השתחררה כדי להפוך לאשת יעקב, ולכך יהיו השלכות על מעמדם של בניה.<br>    <br>    <b>וַיָּבֹא אֵלֶיהָ יַעֲקֹב.</b>
(ה) <b>וַתַּהַר בִּלְהָה, וַתֵּלֶד לְיַעֲקֹב בֵּן.</b>
(ו) <b>וַתֹּאמֶר רָחֵל</b>, שנהגה מנהג אמהוּת בתינוק הזה, ועל כן היא שהעניקה לו את שמו<br>    <b>: דָּנַנִּי אֱלֹהִים</b> אם אני ראויה לילדים, <br>    <b>וְגַם שָׁמַע בְּקֹלִי, וַיִּתֶּן לִי בֵּן. עַל כֵּן קָרְאָה שְׁמוֹ דָּן.</b>
(ז) <b>וַתַּהַר עוֹד וַתֵּלֶד בִּלְהָה שִׁפְחַת רָחֵל בֵּן שֵׁנִי לְיַעֲקֹב.</b>
(ח) <b>וַתֹּאמֶר רָחֵל: נַפְתּוּלֵי אֱלֹהִים נִפְתַּלְתִּי עִם אֲחֹתִי,</b> נאבקתי אִתה בריב קמאי ועצום על פרי הבטן.<br>    <b>גַּם יָכֹלְתִּי,</b> שהרי נולד לי בן נוסף. <br>    <b>וַתִּקְרָא שְׁמוֹ נַפְתָּלִי.</b> אף על פי שבנים אלו לא היו בניה הביולוגיים, רחל התייחסה אליהם כאילו היו בניה שלה.
(ט) <b>וַתֵּרֶא לֵאָה כִּי עָמְדָה מִלֶּדֶת,</b> לאחר לידת יהודה, <br>    <b>וַתִּקַּח אֶת זִלְפָּה שִׁפְחָתָהּ, וַתִּתֵּן אֹתָהּ לְיַעֲקֹב לְאִשָּׁה.</b>
(י) <b>וַתֵּלֶד זִלְפָּה שִׁפְחַת לֵאָה לְיַעֲקֹב בֵּן.</b>
(יא) <b>וַתֹּאמֶר לֵאָה: בָּא גָד,</b> מזל,<br>    <br>    <b>וַתִּקְרָא אֶת שְׁמוֹ גָּד.</b>
(יב) <b>וַתֵּלֶד זִלְפָּה שִׁפְחַת לֵאָה בֵּן שֵׁנִי לְיַעֲקֹב.</b>
(יג) <b>וַתֹּאמֶר לֵאָה: בְּאָשְׁרִי</b>, אני מאושרת<br>    <b>כִּי אִשְּׁרוּנִי בָּנוֹת.</b> הנשים מעודדות ומחזקות אותי. <br>    <b>וַתִּקְרָא אֶת שְׁמוֹ אָשֵׁר.</b>
(יד) <b>וַיֵּלֶךְ רְאוּבֵן בִּימֵי קְצִיר חִטִּים, וַיִּמְצָא דוּדָאִים בַּשָּׂדֶה.</b> נראה כי ראובן היה אז כבן ארבע או קצת יותר גדול.<br>    <br>    <b>וַיָּבֵא אֹתָם אֶל לֵאָה אִמּוֹ</b> כמתנה. בתור בנה הבכור, וכפי שיכול להשתקף גם מהשם שנתנה לו, היה ראובן קרוב במיוחד לאמו. כיוון שהדבר לא הוסתר —<br>    <b>וַתֹּאמֶר רָחֵל אֶל לֵאָה: תְּנִי נָא לִי מִדּוּדָאֵי בְּנֵךְ.</b> היו שראו בצמח הדודאים סגולה לפריון, אך נראה שרחל רצתה בפֵּרות הללו מאותה סיבה שראובן רצה בהם — בשל יופיים והריח שהם מפיצים.
(טו) <b>וַתֹּאמֶר לָהּ</b> לאה<br>    <b>: הַמְעַט קַחְתֵּךְ</b>, לא די לך שלקחת<br>    <b>אֶת אִישִׁי,</b> שהרי לבו של יעקב וזמנו נלקח על ידי רחל,<br>    <br>    <b>וְלָקַחַת</b>, ואת רוצה לקחת <br>    <b>גַּם אֶת דּוּדָאֵי בְּנִי?!</b> לפי ההסדר שכנראה היה בין הנשים, הלילה היה התור של רחל. <br>    <b>וַתֹּאמֶר רָחֵל: לָכֵן יִשְׁכַּב עִמָּךְ הַלַּיְלָה תַּחַת דּוּדָאֵי בְנֵךְ.</b> אוותר על יעקב הלילה תמורת הדודאים. ואכן כך הוסכם ביניהן.
(טז) <b>וַיָּבֹא יַעֲקֹב מִן הַשָּׂדֶה בָּעֶרֶב</b> לביתו, <br>    <b>וַתֵּצֵא לֵאָה לִקְרָאתוֹ,</b> קודם שפנה לאוהלה של רחל. <br>    <b>וַתֹּאמֶר: אֵלַי תָּבוֹא, כִּי שָׂכֹר שְׂכַרְתִּיךָ</b> מאחותי <br>    <b>בְּדוּדָאֵי בְּנִי.</b><br>    <b>וַיִּשְׁכַּב עִמָּהּ בַּלַּיְלָה הוּא.</b> יעקב קיבל את ההסכם שבין נשותיו.
(יז) <b>וַיִּשְׁמַע אֱלֹהִים אֶל לֵאָה.</b> ולאחר שפסקה מלדת, שוב —<br>    <b>וַתַּהַר וַתֵּלֶד לְיַעֲקֹב בֵּן חֲמִישִׁי.</b>
(יח) <b>וַתֹּאמֶר לֵאָה: נָתַן אֱלֹהִים שְׂכָרִי, אֲשֶׁר נָתַתִּי שִׁפְחָתִי לְאִישִׁי. וַתִּקְרָא שְׁמוֹ יִשָּׂשכָר.</b> ייתכן שנרמזת כאן גם שכירתו של יעקב, אך במפורש היא מדגישה את השכר משמים שקיבלה על נתינת זלפה ליעקב.
(יט) <b>וַתַּהַר עוֹד לֵאָה, וַתֵּלֶד בֵּן שִׁשִּׁי לְיַעֲקֹב.</b>
(כ) <b>וַתֹּאמֶר לֵאָה: זְבָדַנִי אֱלֹהִים אֹתִי זֵבֶד טוֹב,</b> ה' נתן לי מתנה טובה —<br>    <b>הַפַּעַם יִזְבְּלֵנִי</b>, ישכין את מעונו אצלי<br>    <b>אִישִׁי,</b><br>    <b>כִּי יָלַדְתִּי לוֹ שִׁשָּׁה בָנִים.</b> בין אם ראתה בחזונה כי עתידים לצאת מיעקב שנים עשר בנים, ובין אם לא — הרי זה מספר גדול. <br>    <b>וַתִּקְרָא אֶת שְׁמוֹ זְבֻלוּן.</b>
(כא) <b>וְאַחַר יָלְדָה בַּת וַתִּקְרָא אֶת שְׁמָהּ דִּינָה.</b>
(כב) לאחר הלידות המרובות ולאחר שרחל הרבתה להתפלל שתהרה, <br>    <b>וַיִּזְכֹּר אֱלֹהִים אֶת רָחֵל, וַיִּשְׁמַע אֵלֶיהָ אֱלֹהִים, וַיִּפְתַּח אֶת רַחְמָהּ.</b>
(כג) <b>וַתַּהַר וַתֵּלֶד בֵּן,</b><br>    <b>וַתֹּאמֶר:</b><br>    <b>אָסַף אֱלֹהִים אֶת חֶרְפָּתִי.</b>
(כד) <b>וַתִּקְרָא אֶת שְׁמוֹ יוֹסֵף.</b> היא לא בחרה בשם 'אסף', המבטא את דבריה הקודמים בלבד, שכן השם יוסף מכיל הן את אספת החרפה, הן את הבקשה <br>    <b>לֵאמֹר: יֹסֵף ה' לִי בֵּן אַחֵר</b> אחרי יוסף.ואולי גם כדי שיהיה לרחל ילד משלה.<br>    ייתכן שחשב שיקל עליה להרות במקומה. עתה, עם הולדת יוסף, ביקש יעקב להיפרד מלבן.
(כה) <b>וַיְהִי כַּאֲשֶׁר יָלְדָה רָחֵל אֶת יוֹסֵף, וַיֹּאמֶר יַעֲקֹב אֶל לָבָן:</b> עד כה שהיתי אצלך ועבדתי עבורך, אבל עתה<br>    <b>שַׁלְּחֵנִי וְאֵלְכָה אֶל מְקוֹמִי וּלְאַרְצִי.</b>
(כו) <b>תְּנָה אֶת נָשַׁי וְאֶת יְלָדַי, אֲשֶׁר עָבַדְתִּי אֹתְךָ בָּהֵן,</b> בנשים, <br>    <b>וְאֵלֵכָה. כִּי אַתָּה יָדַעְתָּ אֶת עֲבֹדָתִי אֲשֶׁר עֲבַדְתִּיךָ.</b> הרי מילאתי את כל התחייבויותי.
(כז) <b>וַיֹּאמֶר אֵלָיו לָבָן: אִם נָא מָצָאתִי חֵן בְּעֵינֶיךָ,</b> בבקשה ממך, <br>    <b>נִחַשְׁתִּי,</b> פעלתי בקסמי כדי לדעת מהו הגורם להצלחתי הכלכלית, וגיליתי —<br>    <b>וַיְבָרֲכֵנִי ה' בִּגְלָלֶךָ.</b>
(כח) <b>וַיֹּאמַר</b> לבן ליעקב<br>    <b>: נָקְבָה שְׂכָרְךָ עָלַי,</b> קבע אתה את השכר המגיע לך ממני, <br>    <b>וְאֶתֵּנָה</b>. עד עתה עבדת תמורת שתי נשיך, אך משנודע לי מניחושי שאתה הוא שהבאת עלי שגשוג כלכלי — תוכל לנקוב בכל סכום שתרצה.
(כט) <b>וַיֹּאמֶר אֵלָיו</b> יעקב<br>    <b>:</b><br>    <b>אַתָּה יָדַעְתָּ אֵת אֲשֶׁר עֲבַדְתִּיךָ, וְאֵת אֲשֶׁר הָיָה מִקְנְךָ אִתִּי,</b>
(ל) <b>כִּי מְעַט אֲשֶׁר הָיָה לְךָ לְפָנַי — וַיִּפְרֹץ לָרֹב, וַיְבָרֶךְ ה' אֹתְךָ לְרַגְלִי.</b> יעקב אישר את דברי לבן, אך הדגיש בפניו שאין צורך בניחושים נסתרים כדי לראות כיצד שורה הברכה בביתו, מאז הגעתו של יעקב.<br>    <br>    <b>וְעַתָּה, מָתַי אֶעֱשֶׂה גַם אָנֹכִי לְבֵיתִי?!</b> אין לי דבר משלי, מלבד נשים וילדים, כיוון שעד כה עבדתי וחייתי אצלך.
(לא) <b>וַיֹּאמֶר</b> לבן ליעקב<br>    <b>: מָה אֶתֶּן לָךְ?</b> מה רצונך?<br>    <b>וַיֹּאמֶר יַעֲקֹב: לֹא תִתֶּן לִי מְאוּמָה.</b> אל תשלם לי כסף או שווה כסף מרכושך הנוכחי. <br>    <b>אִם תַּעֲשֶׂה לִּי הַדָּבָר הַזֶּה —</b><br>    <b>אָשׁוּבָה</b> לעבוד אצלך, <br>    <b>אֶרְעֶה צֹאנְךָ, אֶשְׁמֹר.</b>
(לב) <b>אֶעֱבֹר</b> עמך<br>    <b>בְּכָל צֹאנְךָ הַיּוֹם,</b><br>    <b>הָסֵר מִשָּׁם</b>, הוצא מתוך הצאן <br>    <b>כָּל שֶׂה נָקֹד וְטָלוּא,</b> שיש עליו כתמים חומים. צבעם של הכבשים החיות באזורנו הוא לרוב לבן, אבל לעתים מופיע ביניהן שה שעל עורו כתמים.<br>    <br>    <b>וְכָל שֶׂה</b> שהוא לגמרי <br>    <b>חוּם בַּכְּשָׂבִים</b>, בין הכבשים.<br>    <b>וְ</b> כן, אם תמצא <br>    <b>טָלוּא וְנָקֹד בָּעִזִּים.</b> לרוב העזים שחורות לגמרי, אך יש ביניהן גם עזים שעליהן כתמי צבע. <br>    <b>וְהָיָה שְׂכָרִי</b> כל יוצאי הדופן הללו שיימצאו אצלי מכאן ולהבא, לאחר שתסיר את אלו הנמצאים עתה בעדר. הצעתו של יעקב מאפשרת את הקצאת שכרו ללא עמימות, העלולה לעורר ויכוחים —
(לג) <b>וְעָנְתָה בִּי צִדְקָתִי בְּיוֹם מָחָר, כִּי תָבוֹא עַל שְׂכָרִי לְפָנֶיךָ,</b> כאשר תשלם לי את שכרי, תוכל לדעת בבירור ש<br>    <b>כֹּל אֲשֶׁר אֵינֶנּוּ נָקֹד וְטָלוּא בָּעִזִּים וְחוּם בַּכְּשָׂבִים,</b> אם תמצא אצלי בעלי חיים בעלי צבע טבעי אחר<br>    <b>— גָּנוּב הוּא אִתִּי.</b>
(לד) <b>וַיֹּאמֶר לָבָן: הֵן, לוּ יְהִי כִדְבָרֶךָ.</b> לבן ראה בכך הצעה מצוינת, שכן מספר הבהמות הללו קטן יחסית.
(לה) כדי שלא ייוולדו כבשים ועזים נוספים טלואים ונקודים על ידי תערובת — <br>    <b>וַיָּסַר</b> לבן <br>    <b>בַּיּוֹם הַהוּא אֶת הַתְּיָשִׁים</b>, בוגרי הכבשים<br>    <b>הָעֲקֻדִּים</b>, שעל רגליהם במקום עקדתם, כלומר במקום כפיתתם, מופיעים פסים שונים,<br>    <b>וְהַטְּלֻאִים, וְאֵת כָּל הָעִזִּים</b> הממליטות<br>    <b>הַנְּקֻדּוֹת וְהַטְּלֻאֹת, כֹּל אֲשֶׁר לָבָן בּוֹ,</b> בעזים,<br>    <b>וְכָל חוּם בַּכְּשָׂבִים.</b><br>    <b>וַיִּתֵּן</b> אותם <br>    <b>בְּיַד בָּנָיו</b> בעדר רחוק, שלא יתערב בעדרו של יעקב.
(לו) <b>וַיָּשֶׂם דֶּרֶךְ שְׁלֹשֶׁת יָמִים בֵּינוֹ וּבֵין יַעֲקֹב,</b> מרחק גדול עבור צאן, <br>    <b>וְיַעֲקֹב רֹעֶה אֶת צֹאן לָבָן הַנּוֹתָרֹת</b> במקום אחר.
(לז) <b>וַיִּקַּח לוֹ יַעֲקֹב מַקַּל</b> של עץ <br>    <b>לִבְנֶה לַח, וְלוּז וְעַרְמוֹן, וַיְפַצֵּל בָּהֵן פְּצָלוֹת לְבָנוֹת.</b> חתך במקלות חיתוכים והסיר מעט מקליפתם, כך שהתגלה <br>    <b>מַחְשֹׂף הַלָּבָן אֲשֶׁר עַל הַמַּקְלוֹת,</b> צבעו הלבן של גוף העץ.
(לח) <b>וַיַּצֵּג אֶת הַמַּקְלוֹת אֲשֶׁר פִּצֵּל,</b><br>    <b>בָּרְהָטִים</b>, כלומר<br>    <b>בְּשִׁקֲתוֹת הַמָּיִם,</b><br>    <b>אֲשֶׁר</b> מהן <br>    <b>תָּבֹאןָ הַצֹּאן לִשְׁתּוֹת לְנֹכַח הַצֹּאן,</b> מול שאר בני הצאן, כלומר במקום שבו מתקבץ העדר, <br>    <b>וַיֵּחַמְנָה</b>, בצאן התעוררה תאווה <br>    <b>בְּבֹאָן לִשְׁתּוֹת.</b>
(לט) <b>וַיֶּחֱמוּ הַצֹּאן אֶל</b>, לנוכח <br>    <b>הַמַּקְלוֹת, וַתֵּלַדְןָ הַצֹּאן עֲקֻדִּים נְקֻדִּים וּטְלֻאִים.</b>
(מ) <b>וְ</b> את <br>    <b>הַכְּשָׂבִים הִפְרִיד יַעֲקֹב</b> ובודד אותם, <br>    <b>וַיִּתֵּן פְּנֵי הַצֹּאן</b><br>    <b>אֶל</b> מול <br>    <b>עָקֹד וְכָל חוּם בְּצֹאן לָבָן,</b> העמיד את אלו בראש הצאן,<br>    <b>וַיָּשֶׁת לוֹ עֲדָרִים לְבַדּוֹ וְלֹא שָׁתָם עַל</b>, ולא שם אותם עם<br>    <b>צֹאן לָבָן,</b> שהרי לפי התנאים שנקבעו, זהו עדרו של יעקב.
(מא) <b>וְהָיָה בְּכָל יַחֵם</b>, בעונת הייחום של <br>    <b>הַצֹּאן הַמְקֻשָּׁרוֹת,</b> הצאן המשובחות, הקשורות יותר להזדווגות בעונה זו, או: שאלייתן קשורה למעלה כדי שיעלו עליהן הזכרים,<br>    <br>    <b>וְשָׂם יַעֲקֹב אֶת הַמַּקְלוֹת לְעֵינֵי הַצֹּאן בָּרֳהָטִים, לְיַחְמֵנָּה בַּמַּקְלוֹת,</b> לייחם אותן כשהן מסתכלות במקלות.
(מב) <b>וּבְהַעֲטִיף הַצֹּאן,</b> כאשר הצאן חלושות ורפות, כלומר כשאין הן בעונת הייחום, או: אותן שהן מכוסות באליה כמצבן הטבעי.<br>    <br>    <b>לֹא יָשִׂים</b> את המקלות. <br>    <b>וְהָיָה הָעֲטֻפִים,</b> הכבשים והעזים הנרפות, שאינן מתייחמות בזמן, <br>    <b>לְלָבָן, וְהַקְּשֻׁרִים</b>, המובחרות, המתרבות יפה,<br>    <b>לְיַעֲקֹב</b>, מפני שיעקב חשב שלא כדאי לו להשקיע מאמץ בחלשות.
(מג) <b>וַיִּפְרֹץ הָאִישׁ</b>, יעקב גדל<br>    <b>מְאֹד מְאֹד, וַיְהִי לוֹ צֹאן רַבּוֹת,</b> וכיוון שלא היה זקוק לצאן רב כל כך, קנה תמורתו רכוש רב <br>    <b>וּשְׁפָחוֹת וַעֲבָדִים וּגְמַלִּים וַחֲמֹרִים,</b> והפך לראש שבט.
<h2>פרק לא</h2>
(א) כיוון שיעקב ישב בקרב משפחתו של לבן —      <b>וַיִּשְׁמַע</b> יעקב      <b>אֶת דִּבְרֵי בְנֵי לָבָן לֵאמֹר:</b>     <b>לָקַח יַעֲקֹב אֵת כָּל אֲשֶׁר לְאָבִינוּ, וּמֵאֲשֶׁר לְאָבִינוּ עָשָׂה אֵת כָּל הַכָּבֹד הַזֶּה.</b> מתוך קנאתם דיברו בני לבן בינם לבין עצמם סרה ביעקב, ואמרו כי גדל על חשבונם.
(ב) נראה כי השמצות אלו הגיעו גם לאוזני לבן —      <b>וַיַּרְא יַעֲקֹב אֶת פְּנֵי לָבָן, וְהִנֵּה אֵינֶנּוּ עִמּוֹ כִּתְמוֹל שִׁלְשׁוֹם.</b> גם אם לבן לא השתכנע בטענותיהם, התעורר בו חשד כלפי יעקב, והדבר התבטא בפניו ואולי בהתנהגותו.
(ג) באותו זמן —      <b>וַיֹּאמֶר ה' אֶל יַעֲקֹב: שׁוּב אֶל אֶרֶץ אֲבוֹתֶיךָ וּלְמוֹלַדְתֶּךָ, וְאֶהְיֶה עִמָּךְ.</b> ה' הורה לו לשוב, אף על פי שלא הגדיר מתי עליו לעשות זאת.
(ד) <b>וַיִּשְׁלַח יַעֲקֹב וַיִּקְרָא לְרָחֵל וּלְלֵאָההַשָּׂדֶה אֶל צֹאנו</b> לשם שיחה והתייעצות פרטית, שכן ידע שזו תהיה שיחה טעונה.
(ה) <b>וַיֹּאמֶר לָהֶן: רֹאֶה אָנֹכִי אֶת פְּנֵי אֲבִיכֶן, כִּי אֵינֶנּוּ אֵלַי כִּתְמֹל שִׁלְשֹׁם.</b> התנהגותו של אביכן כלפי השתנתה.      <b>וֵאלֹהֵי אָבִי הָיָה עִמָּדִי.</b>
(ו) <b>וְאַתֵּנָה</b>, אתן     <b>יְדַעְתֶּן</b>     <b>כִּי בְּכָל כֹּחִי עָבַדְתִּי אֶת אֲבִיכֶן,</b>
(ז) <b>וַאֲבִיכֶן הֵתֶל בִּי,</b> לא עמד בהסכמים בינינו,      <b>וְהֶחֱלִף אֶת מַשְׂכֻּרְתִּי</b>, שינה את תנאי השכר שלי     <b>עֲשֶׂרֶת מֹנִים.</b> פעמים רבות,      <b>ו</b> בכל זאת      <b>לֹא נְתָנוֹ אֱלֹהִים לְהָרַע עִמָּדִי,</b> לי.
(ח) <b>אִם כֹּה יֹאמַר</b> לבן     <b>: "נְקֻדִּים יִהְיֶה שְׂכָרֶךָ"</b>, לך יהיה הצאן שיש עליו נקודות      <b>—</b>     <b>וְיָלְדוּ כָל הַצֹּאן נְקֻדִּים.</b> וכך הרווחתי.      <b>וְאִם כֹּה יֹאמַר: "עֲקֻדִּים יִהְיֶה שְׂכָרֶךָ" — וְיָלְדוּ כָל הַצֹּאן עֲקֻדִּים.</b> מדברי יעקב מתברר שלבן ניסה לשנות את החוזה פעם אחר פעם, ובסופו של דבר ניכר כי על יעקב שורה ברכת שמים.
(ט) <b>וַיַּצֵּל אֱלֹהִים אֶת מִקְנֵה אֲבִיכֶם וַיִּתֶּן לִי.</b> ה' הוא שהעביר אלי צאן ממקנה אביכן.
(י) <b>וַיְהִי בְּעֵת יַחֵם הַצֹּאן, וָאֶשָּׂא עֵינַי וָאֵרֶא בַּחֲלוֹם, וְהִנֵּה הָעַתֻּדִים,</b> הזכרים,      <b>הָעֹלִים עַל הַצֹּאן,</b> המפרים את הצאן, הם      <b>עֲקֻדִּים נְקֻדִּים וּבְרֻדִּים,</b> במגוון צבעים מעורבים, אף על פי שלא תמיד כך היה במציאות.
(יא) <b>וַיֹּאמֶר אֵלַי מַלְאַךְ הָאֱלֹהִים בַּחֲלוֹם: "יַעֲקֹב!" וָאֹמַר: "הִנֵּנִי".</b>
(יב) <b>וַיֹּאמֶר: "שָׂא נָא עֵינֶיךָ וּרְאֵה, כָּל הָעַתֻּדִים הָעֹלִים עַל הַצֹּאן עֲקֻדִּים נְקֻדִּים וּבְרֻדִּים, כִּי רָאִיתִי אֵת כָּל אֲשֶׁר לָבָן עֹשֶׂה לָּךְ,</b> ולכן אני בא לסייע לך. גם אם אינך רואה זאת עדיין במציאות, מה שאתה רואה בחלומך יתגשם, והצאן שייוולד יישא כתמים ונקודות שונות על גופו.
(יג) <b>אָנֹכִי הָאֵל</b> שפגשת ב     <b>בֵּית אֵל,</b>     <b>אֲשֶׁר מָשַׁחְתָּ שָּׁם מַצֵּבָה,</b> שיצקת עליה שמן להקדישה,     <b>אֲשֶׁר נָדַרְתָּ לִּי שָׁם נֶדֶר.</b>          <b>עַתָּה קוּם צֵא מִן הָאָרֶץ הַזֹּאת,</b> הגיע הזמן שתשלם נדרך     <b>וְשׁוּב אֶל אֶרֶץ מוֹלַדְתֶּךָ".</b>
(יד) <b>וַתַּעַן רָחֵל וְלֵאָה וַתֹּאמַרְנָה לוֹ: הַעוֹד לָנוּ חֵלֶק וְנַחֲלָה בְּבֵית אָבִינוּ?!</b> איננו חשות קשורות למשפחת אבינו.
(טו) <b>הֲלוֹא נָכְרִיּוֹת נֶחְשַׁבְנוּ לוֹ כִּי מְכָרָנוּ</b> תמורת עבודתך. הרי לא היה זה הסכם נישואין רגיל, הכרוך בהענקת מתנות גדולות בין בני הזוג, אלא עסקה מסחרית.      <b>וַיֹּאכַל גַּם אָכוֹל אֶת כַּסְפֵּנוּ.</b> אפילו חלק מכסף זה לא ניתן לנו; כולו עמד לשימושו של אבינו בלי כל היסוס.
(טז) <b>כִּי כָל הָעֹשֶׁר אֲשֶׁר הִצִּיל אֱלֹהִים מֵאָבִינוּ — לָנוּ הוּא וּלְבָנֵינוּ.</b> כל העושר והרכוש שבידך הם שלנו ושל בנינו.      <b>וְעַתָּה, כֹּל אֲשֶׁר אָמַר אֱלֹהִים אֵלֶיךָ — עֲשֵׂה.</b> אנחנו מוכנות לעזוב את ביתנו ולנסוע אתך.
(יז) <b>וַיָּקָם יַעֲקֹב וַיִּשָּׂא אֶת בָּנָיו וְאֶת נָשָׁיו עַל הַגְּמַלִּים.</b>
(יח) <b>וַיִּנְהַג אֶת כָּל מִקְנֵהוּ וְאֶת כָּל רְכֻשׁוֹ אֲשֶׁר רָכָשׁ, מִקְנֵה קִנְיָנוֹ אֲשֶׁר רָכַשׁ בְּפַדַּן אֲרָם, לָבוֹא אֶל יִצְחָק אָבִיו אַרְצָה כְּנָעַן.</b> נראה כי האריזות וההתארגנות למסע יכלו להתרחש בזכות היעדרותם של לבן ובניו —
(יט) <b>וְלָבָן הָלַךְ לִגְזֹז אֶת צֹאנוֹ.</b> וצאנו, כאמור, הורחק כדי להפרידו מצאן יעקב. גז הצאן ארך כמה ימים, ויעקב ניצל את ההזדמנות.<b>וַתִּגְנֹב רָחֵל אֶת הַתְּרָפִים</b>, אלילי הבית, ייתכן שהיו אלו צלמיות בדמות אדם שנועדו לכישוף,          <b>אֲשֶׁר לְאָבִיהָ.</b>
(כ) <b>וַיִּגְנֹב יַעֲקֹב אֶת לֵב לָבָן הָאֲרַמִּי, עַל בְּלִי הִגִּיד לוֹ כִּי בֹרֵחַ הוּא.</b> יעקב לא גילה במלים ולא רמז במעשים שהוא עומד לנסוע.
(כא) <b>וַיִּבְרַח הוּא וְכָל אֲשֶׁר לוֹ</b>, עם צאצאיו וכל רכושו,      <b>וַיָּקָם וַיַּעֲבֹר אֶת הַנָּהָר,</b> נהר פרת. לאחר מכן פנה לדרום מערב.      <b>וַיָּשֶׂם אֶת פָּנָיו</b> אל      <b>הַר הַגִּלְעָד.</b> יעקב ביקש לשוב בדרך הנוחה ביותר — דרך עבר הירדן המזרחי.
(כב) <b>וַיֻּגַּד לְלָבָן בַּיּוֹם הַשְּׁלִישִׁי</b> לאחר יציאתו של יעקב,     <b>כִּי בָרַח יַעֲקֹב.</b>
(כג) <b>וַיִּקַּח אֶת אֶחָיו</b>, את בני המשפחה הקרובים     <b>עִמּוֹ,</b>     <b>וַיִּרְדֹּף אַחֲרָיו דֶּרֶךְ שִׁבְעַת יָמִים.</b> גם לבן נזקק לזמן התארגנות. כיוון שהניח שיעקב פנה לשוב לכנען, הוא ואנשיו רדפו אחריו בכיוון זה. הם היו צריכים להספיק ללכת לא רק את מהלך שלושת הימים שהיה ביניהם מלכתחילה,     אלא גם את המרחק שהספיק יעקב לעשות בינתיים. על כן ארך המרדף שבעה ימים.      <b>וַיַּדְבֵּק אֹתוֹ,</b> לבן השיג אותו      <b>בְּהַר הַגִּלְעָד.</b> לבן הצליח לעבור מרחק גדול זה, משום שהוא ואנשיו לא היו עמוסים במשפחה ובהתחייבויות, וייתכן שאף רכבו על בעלי חיים.
(כד) <b>וַיָּבֹא אֱלֹהִים אֶל לָבָן הָאֲרַמִּי בַּחֲלֹם הַלָּיְלָה, וַיֹּאמֶר לוֹ: הִשָּׁמֶר לְךָ פֶּן תְּדַבֵּר</b>, זוהי לשון קשה וחמורה יותר מאמירה,          <b>עִם יַעֲקֹב</b>. לבן לא הצטווה שלא לשוחח אתו כלל, אלא להימנע מדיבורים נוקבים עם יעקב.     <b>מִטּוֹב</b>, מפיתוי ושידול     <b>עַד רָע,</b> איומים.
(כה) <b>וַיַּשֵּׂג לָבָן אֶת יַעֲקֹב, וְיַעֲקֹב תָּקַע אֶת אָהֳלוֹ בָּהָר</b>, בגלעד,      <b>וְ</b> גם      <b>לָבָן תָּקַע אֶת</b> אוהלי     <b>אֶחָיו בְּהַר הַגִּלְעָד.</b> שני המחנות היו קרובים זה לזה, ואז הגיע לבן אל מחנה יעקב —
(כו) <b>וַיֹּאמֶר לָבָן לְיַעֲקֹב: מֶה עָשִׂיתָ וַתִּגְנֹב אֶת לְבָבִי, וַתְּנַהֵג אֶת בְּנֹתַי כִּשְׁבֻיוֹת חָרֶב?!</b> לבן יכול היה לשער שהן אינן שבויות, אבל בכעסו שש להאשים את יעקב. כזכור, לבן ראה ביעקב את מי שהביא לשגשוגו הכלכלי, ובריחתו הפתאומית של יעקב ערערה אותו.
(כז) <b>לָמָּה נַחְבֵּאתָ לִבְרֹחַ,</b> ברחת בהיחבא,      <b>וַתִּגְנֹב אֹתִי</b> את לבי,      <b>וְלֹא הִגַּדְתָּ לִּי,</b> הרי אילו הודעת לי —      <b>וָאֲשַׁלֵּחֲךָ בְּשִׂמְחָה וּבְשִׁרִים בְּתֹף וּבְכִנּוֹר,</b> הייתי נפרד ממך בחגיגיות ובכבוד.
(כח) <b>וְלֹא נְטַשְׁתַּנִי</b>,     לא הנחת לי     <b>לְנַשֵּׁק לְבָנַי</b>, לנכדי      <b>וְלִבְנֹתָי.</b> כנראה בעקבות החלום ניסה לבן תחילה להימנע מאיום על יעקב, והסתפק בנזיפה —      <b>עַתָּה הִסְכַּלְתָּ עֲשׂוֹ,</b> עשית מעשה טפשי; הרי אילו לא ברחת ולא נהגת בכל התחבולות המיותרות הללו, אילו הודעת לי על כוונותיך — הייתי עושה את רצונך.
(כט) בסופו של דבר לא יכול היה לבן להתאפק ואיים:      <b>יֶשׁ לְאֵל יָדִי</b>, יש בכוחי ובכוח אנשַי     <b>לַעֲשׂוֹת עִמָּכֶם רָע,</b> ואני נמנע מכך. שוב לא הצליח להתאפק וגילה —      <b>וֵאלֹהֵי אֲבִיכֶם אֶמֶשׁ אָמַר אֵלַי לֵאמֹר: "הִשָּׁמֶר לְךָ מִדַּבֵּר עִם יַעֲקֹב מִטּוֹב עַד רָע".</b>
(ל) <b>וְעַתָּה</b> גם אם      <b>הָלֹךְ הָלַכְתָּ, כִּי נִכְסֹף נִכְסַפְתָּה</b>, משום שהתגעגעת     <b>לְבֵית אָבִיךָ,</b> לאחר עשרים שנות שהייה מחוץ לבית, ולאחר שנפסק הקשר בינך לבין משפחתך —      <b>לָמָּה גָנַבְתָּ אֶת אֱלֹהָי?</b>
(לא) <b>וַיַּעַן יַעֲקֹב וַיֹּאמֶר לְלָבָן:</b> על שאלתך לסיבת בריחתי —      <b>כִּי יָרֵאתִי</b> ממך,      <b>כִּי אָמַרְתִּי: פֶּן תִּגְזֹל אֶת בְּנוֹתֶיךָ מֵעִמִּי.</b> חששתי שתשלח אותי לבדי, כשם שהגעתי לבדי.
(לב) ועל גנבת התרפים —      <b>עִם אֲשֶׁר תִּמְצָא אֶת אֱלֹהֶיךָ לֹא יִחְיֶה,</b> הוא יומת.      <b>נֶגֶד</b> לעיני      <b>אַחֵינוּ</b>, בני משפחת יעקב ובני משפחת לבן, שאף הם נחשבים כבני משפחת יעקב, בייחוד לאחר שנות שהותו הממושכות של יעקב בחרן.      <b>הַכֶּר לְךָ מָה עִמָּדִי</b>.     אתה רשאי לחפש אצלי,      <b>וְ</b> אם תמצא דבר שלקחתי ללא רשות,     <b>קַח לָךְ.</b>     <b>וְלֹא יָדַע יַעֲקֹב כִּי רָחֵל גְּנָבָתַם.</b> אילו ידע זאת, לא היה אומר שאותו אדם לא יחיה, אלא מסתפק בהבטחה להשיב את התרפים, ואולי היה מבטיח גם לפצות על גנבתם. יעקב הניח שלבן בא אליו בעלילת שווא, מפני שהוא מחפש תואנה לקרב, ולכן ביקש לנקות עצמו לגמרי מכל חשד.
(לג) מכיוון שלבן קיבל רשות לבדוק אם חפציו נמצאים ברשות יעקב     <b>— וַיָּבֹא לָבָן בְּאֹהֶל יַעֲקֹב וּבְאֹהֶל לֵאָה וּבְאֹהֶל שְׁתֵּי הָאֲמָהֹת,</b> השפחות,      <b>וְלֹא מָצָא. וַיֵּצֵא מֵאֹהֶל לֵאָה וַיָּבֹא בְּאֹהֶל רָחֵל.</b> נראה כי לנשות יעקב היו אוהלים משלהן.
(לד) <b>וְרָחֵל לָקְחָה אֶת הַתְּרָפִים, וַתְּשִׂמֵם בְּכַר הַגָּמָל,</b> במסע ארוך לא היו מניחים על הגמל אוכף קטן בלבד, אלא כר גדול, מעין מרבד. תחתיו הניחה רחל את התרפים.      <b>וַתֵּשֶׁב עֲלֵיהֶם.</b>     <b>וַיְמַשֵּׁשׁ לָבָן אֶת כָּל הָאֹהֶל וְלֹא מָצָא.</b>
(לה) <b>וַתֹּאמֶר אֶל אָבִיהָ: אַל יִחַר בְּעֵינֵי אֲדֹנִי,</b> תכעס,     <b>כִּי לוֹא אוּכַל לָקוּם מִפָּנֶיךָ,</b> לפניך,      <b>כִּי דֶרֶךְ נָשִׁים לִי.</b> אני נידה, וקשה לי לקום.על כן לבן לא המשיך לשוחח אתה, ולא ביקש ממנה לעמוד.      <b>וַיְחַפֵּשׂ</b> גם בשאר חלקי האוהל,     <b>וְלֹא מָצָא אֶת הַתְּרָפִים.</b>
(לו) כיוון שיעקב חשב שאין שחר לסיפור התרפים, הוא חש מבוזה נוכח החיפוש שערך לבן באוהלו ובאוהלי נשיו —      <b>וַיִּחַר לְיַעֲקֹב,</b> יעקב כעס,     <b>וַיָּרֶב בְּלָבָן. וַיַּעַן יַעֲקֹב וַיֹּאמֶר לְלָבָן: מַה פִּשְׁעִי מַה חַטָּאתִי כִּי דָלַקְתָּ</b>, רדפתָּ     <b>אַחֲרָי?!</b>
(לז) <b>כִּי מִשַּׁשְׁתָּ אֶת כָּל כֵּלַי,</b>     <b>מַה מָּצָאתָ מִכֹּל כְּלֵי בֵיתֶךָ?</b> אדרבא, אם מצאת חפץ כלשהו השייך לך —      <b>שִׂים כֹּה,</b> פה      <b>נֶגֶד</b>, לעיני     <b>אַחַי וְאַחֶיךָ.</b> הרי יש כאן אנשים המכירים את שנינו, ויודעים בדיוק מהו רכושך —      <b>וְיוֹכִיחוּ בֵּין שְׁנֵינוּ.</b> מן הסתם יעקב לא היה מעוניין במשא ומתן, אבל מכיוון שכעס, החל לשטוח את טענותיו:
(לח) <b>זֶה עֶשְׂרִים שָׁנָה אָנֹכִי עִמָּךְ, רְחֵלֶיךָ וְעִזֶּיךָ לֹא שִׁכֵּלוּ.</b> כל השנים הללו שרתה בעדרך ברכה. אפשר לפרש את דבריו גם כטענה: את כל האחריות הטלת על כתפי בשנים הללו, וכלל לא הבאת בחשבון שטליים וגדיים עלולים למות. כאשר מתה רחל או עז, תבעת את התשלום עבורם ממני.      <b>וְאֵילֵי צֹאנְךָ לֹא אָכָלְתִּי.</b>
(לט) <b>טְרֵפָה</b>, בהמה שנטרפה בידי חיות בר, וניתן לזהות שנטרפה, משום שהטורף משאיר ממנה חלק,     <b>לֹא הֵבֵאתִי אֵלֶיךָ</b> בטענה שאין זו אשמתי. לרוב נהגו שהעובד אינו אחראי לנזקי הטריפה, וכשמתרחשת תקלה כזאת, העובד מביא את הטרפה לבעלים, והם רואים הפסד זה כנזק טבעי של 'כוח עליון'. בכל זאת, אומר יעקב, גם כשנטרפה בהמה      <b>אָנֹכִי אֲחַטֶּנָּה,</b> הייתי צריך להשלים את חסרונה.     <b>מִיָּדִי תְּבַקְשֶׁנָּה, גְּנֻבְתִי יוֹם וּגְנֻבְתִי לָיְלָה,</b> בין שנגנב אצלי דבר ביום, ובין שנגנב בלילה. הטלת עלי אחריות לכל הנזקים.
(מ) <b>הָיִיתִי בַיּוֹם,</b> כשרעיתי את צאנך בשעות היום,      <b>אֲכָלַנִי חֹרֶב,</b> יובש,     <b>וְקֶרַח בַּלָּיְלָה. וַתִּדַּד שְׁנָתִי מֵעֵינָי,</b> משום שהייתי צריך לשמור על הרכוש ללא הרף.
(מא) <b>זֶה לִּי עֶשְׂרִים שָׁנָה בְּבֵיתֶךָ. עֲבַדְתִּיךָ אַרְבַּע עֶשְׂרֵה שָׁנָה בִּשְׁתֵּי בְנֹתֶיךָ, וְשֵׁשׁ שָׁנִים בְּצֹאנֶךָ,</b> משום שהסכמנו שאקבל מקצת מן הצאן, ואתה —      <b>וַתַּחֲלֵף אֶת מַשְׂכֻּרְתִּי עֲשֶׂרֶת מֹנִים,</b> כפי שאמר גם לנשיו.
(מב) <b>לוּלֵי אֱלֹהֵי אָבִי, אֱלֹהֵי אַבְרָהָם וּפַחַד יִצְחָק</b>, כינוי לה', מי שיצחק פוחד ממנו,          <b>הָיָה לִי,</b> אתי,      <b>כִּי עַתָּה רֵיקָם שִׁלַּחְתָּנִי</b> ולא דאגת לי.      <b>אֶת עָנְיִי</b> סבלי      <b>וְאֶת יְגִיעַ כַּפַּי</b>, עבודתי באמונה      <b>רָאָה אֱלֹהִים, וַיּוֹכַח אָמֶשׁ.</b> הרי אתמול בלילה הוא דיבר אתך והוכיח את צדקתי.
(מג) לבן לא הודה בדבר, אלא חזר והדגיש את טענתו:     <b>וַיַּעַן לָבָן וַיֹּאמֶר אֶל יַעֲקֹב:</b>     <b>הַבָּנוֹת</b>, נשיך הן      <b>בְּנֹתַי,</b>     <b>וְהַבָּנִים</b> שלהן הם      <b>בָּנַי,</b>     <b>וְהַצֹּאן צֹאנִי. וְכֹל אֲשֶׁר אַתָּה רֹאֶה לִי הוּא.</b> כל מה שיש בידך לקחְתָּ ממני, ולכן הכול שייך לי.      <b>וְלִבְנֹתַי — מָה אֶעֱשֶׂה לָאֵלֶּה הַיּוֹם, אוֹ לִבְנֵיהֶן אֲשֶׁר יָלָדוּ.</b> אינני יכול להילחם בך, שהרי אלו הם בנותי ונכדי. לאמתו של דבר הכול שייך לי, אך לא אציק לבני משפחתי. אנו מסיימים עתה את התקשרותנו, ולא נתראה עוד.
(מד) רק למען העתיד —      <b>וְעַתָּה לְכָה נִכְרְתָה בְרִית אֲנִי וָאָתָּה, וְהָיָה לְעֵד בֵּינִי וּבֵינֶךָ.</b>
(מה) <b>וַיִּקַּח יַעֲקֹב אָבֶן,וַיְרִימֶהָ מַצֵּבָה,</b> סימן לזיכרון.
(מו) <b>וַיֹּאמֶר יַעֲקֹב לְאֶחָיו</b>, ילדיו שאולי כבר היו חזקים, עבדיו ושאר בני המחנה שלו     <b>: לִקְטוּ אֲבָנִים.</b>     <b>וַיִּקְחוּ אֲבָנִים וַיַּעֲשׂוּ גָל</b> מסביב למצבה,      <b>וַיֹּאכְלוּ שָׁם עַל הַגָּל</b> כחלק מכריתת הברית.
(מז) <b>וַיִּקְרָא לוֹ</b>, לגל הזה      <b>לָבָן</b>     <b>יְגַר שָׂהֲדוּתָא,</b> שם שפירושו בארמית עתיקה, השגורה בפי לבן, 'גל העדות',          <b>וְיַעֲקֹב קָרָא לוֹ גַּלְעֵד.</b>
(מח) <b>וַיֹּאמֶר לָבָן: הַגַּל הַזֶּה עֵד בֵּינִי וּבֵינְךָ הַיּוֹם. עַל כֵּן קָרָא שְׁמוֹ גַּלְעֵד.</b>
(מט) <b>וְהַמִּצְפָּה,</b> שם המקום שהיה באזור, גם הוא יעיד,          <b>אֲשֶׁר אָמַר</b> לבן     <b>: יִצֶף</b>, יִצְפה     <b>ה' בֵּינִי וּבֵינֶךָ, כִּי נִסָּתֵר אִישׁ מֵרֵעֵהוּ,</b> כיוון ששוב לא ניפגש, ה' הוא שישגיח שהכול יתנהל כראוי —
(נ) <b>אִם תְּעַנֶּה אֶת בְּנֹתַי,</b>     <b>וְאִם תִּקַּח נָשִׁים</b> נוספות     <b>עַל בְּנֹתַי,</b> ואז יקופח חלקן של בנותי. לפיכך אתה מתחייב שלא לעשות זאת. אינני יכול לעמוד על קיום הדברים הללו —      <b>אֵין אִישׁ עִמָּנוּ,</b> שיבדוק וימסור לי דין וחשבון.      <b>רְאֵה, אֱלֹהִים עֵד בֵּינִי וּבֵינֶךָ.</b>
(נא) <b>וַיֹּאמֶר לָבָן לְיַעֲקֹב: הִנֵּה הַגַּל הַזֶּה וְהִנֵּה הַמַּצֵּבָה אֲשֶׁר יָרִיתִי</b>, העמדתי          <b>בֵּינִי וּבֵינֶךָ.</b> אף שלבן לא עשה זאת, הוא זוקף את המעשה לזכותו.
(נב) <b>עֵד הַגַּל הַזֶּה, וְעֵדָה הַמַּצֵּבָה, אִם אָנִי</b>, שאני     <b>לֹא אֶעֱבֹר אֵלֶיךָ אֶת הַגַּל הַזֶּה, וְאִם אַתָּה</b>, ושאתה     <b>לֹא תַעֲבֹר אֵלַי אֶת הַגַּל הַזֶּה וְאֶת הַמַּצֵּבָה הַזֹּאת לְרָעָה.</b> ייתכן שניפגש בעתיד, אך לא כלוחמים זה בזה.
(נג) <b>אֱלֹהֵי אַבְרָהָם וֵאלֹהֵי נָחוֹר יִשְׁפְּטוּ בֵינֵינוּ,</b> וכן      <b>אֱלֹהֵי אֲבִיהֶם.</b> עבור לבן אלוקי אברהם, אלוקי נחור ואלוקי תרח הם היינו הך. בעיניו אלו הם אלוקיהם של שני הצדדים ושל סבם המשותף.      <b>וַיִּשָּׁבַע יַעֲקֹב</b> שיקיים את ההסכם הזה,     <b>בְּפַחַד</b>, באלוקי      <b>אָבִיו יִצְחָק.</b>
(נד) <b>וַיִּזְבַּח יַעֲקֹב זֶבַח בָּהָר, וַיִּקְרָא לְאֶחָיו לֶאֱכָל לָחֶם,</b> סעודה חגיגית יותר המיועדת לכל הנוכחים במקום.     <b>וַיֹּאכְלוּ לֶחֶם, וַיָּלִינוּ בָּהָר.</b>
<h2>פרק לב</h2>
(א) <b>וַיַּשְׁכֵּם לָבָן בַּבֹּקֶר, וַיְנַשֵּׁק לְבָנָיו וְלִבְנוֹתָיו וַיְבָרֶךְ אֶתְהֶם.</b> הפרֵדה שנמנעה ממנו בחרן, התרחשה עתה בהר הגלעד.      <b>וַיֵּלֶךְ וַיָּשָׁב לָבָן לִמְקֹמוֹ</b> ביחסי שלום.
(ב) לאחר הפרֵדה הסופית מלבן —     <b>וְיַעֲקֹב הָלַךְ לְדַרְכּוֹ.</b> יעקב יצא עם מחנהו מן הגלעד, ולפניו דרך ארוכה עד בית אביו, השוכן בבאר שבע או בחברון.      <b>וַיִּפְגְּעוּ</b>, פגשו     <b>בוֹ מַלְאֲכֵי אֱלֹהִים.</b>
(ג) <b>וַיֹּאמֶר יַעֲקֹב כַּאֲשֶׁר רָאָם:</b> כיוון שאין אלו מלאכים בודדים, אלא מחנה מלאכים —      <b>מַחֲנֵה אֱלֹהִים זֶה.</b> על כן —      <b>וַיִּקְרָא</b> את      <b>שֵׁם הַמָּקוֹם הַהוּא מַחֲנָיִם,</b> על שם מחנהו שלו ומחנה אלוקים. מחניים נשאר שם מקום המצוי מדרום לגלעד בעבר הירדן המזרחי.
(ד) <b>וַיִּשְׁלַח יַעֲקֹב מַלְאָכִים</b>, שליחים          <b>לְפָנָיו</b>     <b>אֶל עֵשָׂו אָחִיו</b>     <b>אַרְצָה</b>, לארץ     <b>שֵׂעִיר</b>,      <b>שְׂדֵה</b>, לאזור          <b>אֱדוֹם.</b>
(ה) <b>וַיְצַו אֹתָם לֵאמֹר: כֹּה תֹאמְרוּן לַאדֹנִי לְעֵשָׂו:</b>     <b>כֹּה אָמַר עַבְדְּךָ יַעֲקֹב</b>. יעקב רצה שהשליחים יבינו את מורכבות מערכת היחסים עם עשו, ועל כן תיאר בפניהם את עשו כאדוניו ואת עצמו כעבדו     <b>:</b>     <b>"עִם לָבָן גַּרְתִּי,</b>     <b>וָאֵחַר</b>, והתעכבתי     <b>עַד עָתָּה.</b>
(ו) <b>וַיְהִי לִי שׁוֹר וַחֲמוֹר, צֹאן וְעֶבֶד וְשִׁפְחָה.</b> התבססתי כלכלית בתקופה שבה לא התראינו, ועל כן אינני זקוק לתמיכתך. אולי אף אוכל להועיל לך, אם תרצה.          <b>וָאֶשְׁלְחָה לְהַגִּיד לַאדֹנִי, לִמְצֹא חֵן בְּעֵינֶיךָ",</b> כפי שעושים אחים טובים ומיודדים לקראת פגישתם.
(ז) <b>וַיָּשֻׁבוּ הַמַּלְאָכִים אֶל יַעֲקֹב,לֵאמֹר: בָּאנוּ אֶל אָחִיךָ אֶל עֵשָׂו, וְגַם הֹלֵךְ לִקְרָאתְךָ, וְאַרְבַּע מֵאוֹת אִישׁ עִמּוֹ.</b> זהו גדוד משמעותי. על כן חשד יעקב שמא אין זה משמר כבוד גרידא. עשו לא הגיב במישרין לדבריהם של שליחי יעקב. הם רק ראו אותו פונה לכיוון יעקב.
(ח) <b>וַיִּירָא יַעֲקֹב מְאֹד</b> נוכח יחסי הכוחות המוטים ונוכח האיום בשפיכות דמים,      <b>וַיֵּצֶר לוֹ,</b> ציער אותו שזהו המצב, שהרי אין בלבו על עשו.     כיוון שכך, הוא התגונן:     <b>וַיַּחַץ אֶת הָעָם אֲשֶׁר אִתּוֹ</b>, העבדים והשפחות, הידידים ושאר אנשים שנספחו אליו בראותם שהצליח בחרן,     <b>וְאֶת הַצֹּאן וְאֶת הַבָּקָר וְהַגְּמַלִּים —</b>     <b>לִשְׁנֵי מַחֲנוֹת.</b>
(ט) <b>וַיֹּאמֶר</b> לאנשים שסביבו, או: בלבו     <b>: אִם יָבוֹא עֵשָׂו</b> להילחם     <b>אֶל הַמַּחֲנֶה הָאַחַת וְהִכָּהוּ</b>— אולי לא נצליח להתגונן מפניו — לפחות      <b>וְהָיָה הַמַּחֲנֶה הַנִּשְׁאָר לִפְלֵיטָה.</b>
(י) וכאן פנה יעקב בתפילה:     <b>וַיֹּאמֶר יַעֲקֹב: אֱלֹהֵי אָבִי אַבְרָהָם וֵאלֹהֵי אָבִי יִצְחָק, ה', הָאֹמֵר אֵלַי: "שׁוּב לְאַרְצְךָ וּלְמוֹלַדְתְּךָ וְאֵיטִיבָה עִמָּךְ".</b> אני פונה אליך משום שאתה הוא שאמרת לי לחזור הביתה. אף על פי שיעקב היה מאוים עתה, הוא פתח את תפילתו בהודיה:
(יא) <b>קָטֹנְתִּי מִכֹּל הַחֲסָדִים וּמִכָּל הָאֱמֶת אֲשֶׁר עָשִׂיתָ אֶת עַבְדֶּךָ</b>,      <b>כִּי בְמַקְלִי עָבַרְתִּי אֶת הַיַּרְדֵּן הַזֶּה.</b> כשעברתי את הירדן בבריחתי מכנען, הייתי אדם בודד שרק מקלו ברשותו,      <b>וְעַתָּה</b> אני עומד בראש שבט ובו אנשים ורכוש, עד כדי כך ש     <b>הָיִיתִי לִשְׁנֵי מַחֲנוֹת.</b> על כך אני מודה לך.
(יב) אך עם זאת      <b>הַצִּילֵנִי נָא מִיַּד אָחִי מִיַּד עֵשָׂו, כִּי יָרֵא אָנֹכִי אֹתוֹ, פֶּן יָבוֹא וְהִכַּנִי אֵם עַל בָּנִים.</b> הוא עלול להרוג את כל אשר לי.
(יג) <b>וְאַתָּה אָמַרְתָּ</b> במחזה הסולם שראיתי בבית אל     <b>:</b>     <b>"הֵיטֵב אֵיטִיב עִמָּךְ, וְשַׂמְתִּי אֶת זַרְעֲךָ כְּחוֹל הַיָּם אֲשֶׁר לֹא יִסָּפֵר מֵרֹב".</b> הבטחת שתגן עלי, ועתה אני זקוק להגנתך.
(יד) <b>וַיָּלֶן שָׁם בַּלַּיְלָה הַהוּא. וַיִּקַּח מִן הַבָּא בְיָדוֹ מִנְחָה</b>, מתנה     <b>לְעֵשָׂו אָחִיו:</b>
(טו) <b>עִזִּים מָאתַיִם</b>     <b>וּתְיָשִׁים עֶשְׂרִים, רְחֵלִים מָאתַיִם וְאֵילִים עֶשְׂרִים,</b>
(טז) <b>גְּמַלִּים מֵינִיקוֹת וּבְנֵיהֶם — שְׁלֹשִׁים, פָּרוֹת אַרְבָּעִים וּפָרִים עֲשָׂרָה, אֲתֹנֹת עֶשְׂרִים וַעְיָרִם עֲשָׂרָה.</b> מכל סוג שלח יעקב זכרים ונקבות, כדי שתשרה ברכה במתנתו. היחסים הכמותיים בין הזכרים והנקבות נעוצים בכך שזהו עדר המיועד לרבייה. גודלו המרשים של עדר המנחה מעיד על ממדיו העצומים של מקנה יעקב.
(יז) <b>וַיִּתֵּן בְּיַד עֲבָדָיו עֵדֶר עֵדֶר לְבַדּוֹ.</b> כל אחד מהעדרים ניתן בידי רועה אחר.      <b>וַיֹּאמֶר אֶל עֲבָדָיו: עִבְרוּ לְפָנַי,</b> הקדימו את פגישתי עם עשו,      <b>וְרֶוַח תָּשִׂימוּ בֵּין עֵדֶר וּבֵין עֵדֶר.</b> פיזור המנחה נועד להשביע את עינו של עשו ולהגדיל את הרושם.
(יח) <b>וַיְצַו אֶת</b> רועה הצאן של המחנה     <b>הָרִאשׁוֹן לֵאמֹר: כִּי יִפְגָשְׁךָ עֵשָׂו אָחִי, וּשְׁאֵלְךָ לֵאמֹר: "לְמִי אַתָּה</b> שייך,      <b>וְאָנָה</b>, ולאן     <b>תֵלֵךְ, וּלְמִי</b> שייכות הבהמות ה     <b>אֵלֶּה לְפָנֶיךָ?"</b>
(יט) <b>וְאָמַרְתָּ</b>: "אני שייך      <b>לְעַבְדְּךָ לְיַעֲקֹב</b>, והבהמות האלה      <b>מִנְחָה הִיא שְׁלוּחָה לַאדֹנִי לְעֵשָׂו,</b>     <b>וְהִנֵּה גַם הוּא</b>, יעקב     <b>אַחֲרֵינוּ,</b> והוא מקדים למפגש את מתנותיו".
(כ) <b>וַיְצַו גַּם אֶת הַשֵּׁנִי, גַּם אֶת הַשְּׁלִישִׁי, גַּם אֶת כָּל הַהֹלְכִים אַחֲרֵי הָעֲדָרִים, לֵאמֹר: כַּדָּבָר הַזֶּה</b>— שאתם עובדיו של יעקב, וכל זה הוא שלח כמנחה לאדונו עשו —     <b>תְּדַבְּרוּן אֶל עֵשָׂו בְּמֹצַאֲכֶם אֹתוֹ.</b>
(כא) <b>וַאֲמַרְתֶּם:</b>     <b>"גַּם הִנֵּה עַבְדְּךָ יַעֲקֹב</b> יגיע לפגישה      <b>אַחֲרֵינוּ.</b> הוא אינו בורח, ואינך צריך לרדוף אחריו".      <b>כִּי אָמַר</b>, יעקב חשב     <b>:</b>     <b>אֲכַפְּרָה פָנָיו</b>,     אֲרַצֶּה את עשו      <b>בַּמִּנְחָה הַהֹלֶכֶת לְפָנָי.</b>     <b>וְאַחֲרֵי כֵן</b>, אחרי שתגיע אליו המנחה,      <b>אֶרְאֶה פָנָיו,</b>     <b>אוּלַי יִשָּׂא פָנָי,</b> יסלח לי על מה שעשיתי לו.
(כב) <b>וַתַּעֲבֹר הַמִּנְחָה עַל פָּנָיו.</b> העדרים עברו לפני יעקב, תחת פיקוחו.      <b>וְהוּא לָן בַּלַּיְלָה הַהוּא בַּמַּחֲנֶה.</b>
(כג) <b>וַיָּקָם בַּלַּיְלָה הוּא,</b> לאחר ששילח את עדרי המנחה, עשה יעקב מעשה בעצמו:     <b>וַיִּקַּח אֶת שְׁתֵּי נָשָׁיו וְאֶת שְׁתֵּי שִׁפְחֹתָיו וְאֶת אַחַד עָשָׂר יְלָדָיו, וַיַּעֲבֹר אֵת מַעֲבַר יַבֹּק.</b> מקומו המדויק של המעבר אינו ידוע, אבל עדיין קיים נחל בשם זה במרכז עבר הירדן. נחל זה אינו עמוק ואפשר לחצותו.
(כד) <b>וַיִּקָּחֵם וַיַּעֲבִרֵם אֶת הַנָּחַל, וַיַּעֲבֵר אֶת אֲשֶׁר לוֹ,</b> כדי להיפגש עם עשו מדרום לנחל יבוק. מן הסתם, לא יכול היה להעביר את נשיו, ילדיו בני הגילים השונים וחפציו בבת אחת, ועל כן הצטרך לעבור את הנחל כמה פעמים.
(כה) לבסוף, לאחר שהמחנה כולו עבר —      <b>וַיִּוָּתֵר יַעֲקֹב לְבַדּוֹ</b> על שפת הנחל,      <b>וַיֵּאָבֵק אִישׁ</b> עלום ומסתורי     <b>עִמּוֹ עַד עֲלוֹת הַשָּׁחַר.</b>
(כו) <b>וַיַּרְא</b> האיש      <b>כִּי לֹא יָכֹל לוֹ,</b> שלא הצליח להפיל את יעקב,      <b>וַיִּגַּע</b>, הכה אותו ופגע     <b>בְּכַף יְרֵכוֹ,</b> בחלקה העליון של הרגל,      <b>וַתֵּקַע</b> נקעה ממקומה     <b>כַּף יֶרֶךְ יַעֲקֹב בְּהֵאָבְקוֹ עִמּוֹ.</b> למרות הכאב הקשה שנגרם לו, יעקב עדיין עמד על עמדו, ולא הובס.
(כז) השניים היו לפותים זה בזה —      <b>וַיֹּאמֶר</b> האחר     <b>:</b>     <b>שַׁלְּחֵנִי,</b> שחרר אותי,      <b>כִּי עָלָה הַשָּׁחַר.</b> אינני יכול להישאר כאן עוד, שכן אני יצור לילי. כאן מתברר שאין הוא אדם המתנפל על יעקב, אלא הוויה שאינה אנושית.<b>וַיֹּאמֶר</b> יעקב     <b>: לֹא אֲשַׁלֵּחֲךָ, כִּי אִם בֵּרַכְתָּנִי.</b> אם אתה מעוניין להשתחרר ממני, עליך לברך אותי. יעקב לא דרש כניעה ולא התנצלות, אלא קבלת מרות. הברכה תבטא שהזר משלים עם יעקב, ואף מסכים לעשות דבר למענו.
(כח) <b>וַיֹּאמֶר אֵלָיו</b> האחר, המלאך     <b>:</b>     <b>מַה שְּׁמֶךָ? וַיֹּאמֶר: יַעֲקֹב.</b> אילו היתה זו שיחה אנושית רגילה, היה סביר שיעקב ישאל את האיש: אם אינך יודע מי אני — לשם מה התנפלת עלי? כאן מדובר באירוע טקסי — האיש שאל את יעקב לשמו, כיוון שרצה להתייחס לכך בברכתו.
(כט) <b>וַיֹּאמֶר</b> המלאך:      <b>לֹא יַעֲקֹב יֵאָמֵר עוֹד שִׁמְךָ, כִּי אִם יִשְׂרָאֵל,</b>     <b>כִּי שָׂרִיתָ</b>, נאבקת     <b>עִם אֱלֹהִים</b>, עם מלאך, עם כוח עליון     <b>וְעִם אֲנָשִׁים וַתּוּכָל.</b>
(ל) <b>וַיִּשְׁאַל יַעֲקֹב</b> את האיש     <b>וַיֹּאמֶר: הַגִּידָה נָּא שְׁמֶךָ.</b> ייתכן ששאלַת שמו, כלומר מהותו או הגדרתו, לא נבעה מסקרנות גרידא, אלא מהצורך לברר עם עצמו את פשר המאבק, שהרי יעקב לא ידע אם הוא בן דמותו של עשו — "שרו של עשו",     האם הופיע רק לשם ניסיון, או שהיה בו איום ממשי מצד האופל.<b>וַיֹּאמֶר: לָמָּה זֶּה תִּשְׁאַל לִשְׁמִי?</b> ידיעת שמי אינה נחוצה לך.<b>וַיְבָרֶךְ</b> המלאך     <b>אֹתוֹ שָׁם.</b>
(לא) <b>וַיִּקְרָא יַעֲקֹב שֵׁם הַמָּקוֹם פְּנִיאֵל,כִּי רָאִיתִי אֱלֹהִים</b>, מלאך      <b>פָּנִים אֶל פָּנִים.</b> היו מי שראו מלאך וחששו שהם עומדים למות.     יעקב לא רק ראה מלאך, הוא ידע בוודאות כי פגש בו פנים אל פנים, ובכל זאת —      <b>וַתִּנָּצֵל נַפְשִׁי.</b>
(לב) המלאך נפרד מיעקב עם עלות השחר, ובינתיים —      <b>וַיִּזְרַח לוֹ הַשֶּׁמֶשׁ כַּאֲשֶׁר עָבַר אֶת פְּנוּאֵל.</b> יעקב היה בוודאי נרגש ומזועזע הן מעצם הפגישה במלאך, הן מפציעתו —      <b>וְהוּא צֹלֵעַ עַל יְרֵכוֹ.</b>
(לג) וכאן הערה הלכתית:      <b>עַל כֵּן לֹא יֹאכְלוּ בְנֵי יִשְׂרָאֵל אֶת גִּיד הַנָּשֶׁה,</b> העצב או הגיד הגדול הנמשך מחלקה העליון של הירך ועד העקב,     <b>אֲשֶׁר עַל כַּף</b>, שקע     <b>הַיָּרֵךְ, עַד הַיּוֹם הַזֶּה. כִּי נָגַע בְּכַף יֶרֶךְ יַעֲקֹב, בְּגִיד הַנָּשֶׁה,</b> אזור פגיע בגוף. בעקבות נקעו של יעקב נאסרה אכילת גיד זה בבעלי החיים על זרעו לדורותיו.
<h2>פרק לג</h2>
(א) <b>וַיִּשָּׂא יַעֲקֹב עֵינָיו, וַיַּרְא וְהִנֵּה עֵשָׂו בָּא,</b><br>    <b>וְעִמּוֹ אַרְבַּע מֵאוֹת אִישׁ.</b> מול מחנהו המשפחתי המצומצם של יעקב, המלווה בעבדים, שפחות ונכסים, הופיע מחנה צבאי גדול. <br>    <b>וַיַּחַץ אֶת הַיְלָדִים, עַל לֵאָה וְעַל רָחֵל וְעַל שְׁתֵּי הַשְּׁפָחוֹת.</b> יעקב ארגן את צאצאיו, כך שכל אם תשגיח על ילדיה.
(ב) <b>וַיָּשֶׂם אֶת הַשְּׁפָחוֹת וְאֶת יַלְדֵיהֶן רִאשֹׁנָה, וְאֶת לֵאָה וִילָדֶיהָ אַחֲרֹנִים, וְאֶת רָחֵל וְאֶת יוֹסֵף אַחֲרֹנִים.</b> כיוון שיעקב חשש מהתנהגותו הקשה של עשו, הוא העמיד אותם בסדר מהופך לסדר חשיבותם בעיניו: הוא הקדים את השפחות וילדיהן, אחריהן העמיד את לאה וילדיה, ולבסוף את רחל, אשתו האהובה ביותר, ואת בנה.
(ג) <b>וְהוּא</b>, יעקב<br>    <b>עָבַר לִפְנֵיהֶם,</b> לפני בני המשפחה, <br>    <b>וַיִּשְׁתַּחוּ אַרְצָה שֶׁבַע פְּעָמִים,</b> מספר סמלי,<br>    <b>עַד גִּשְׁתּוֹ עַד אָחִיו.</b> הליכתו, שכללה השתחוויות רבות, ביטאה כבוד וקבלת מרותו של עשו, עוד קודם שנאמר ביניהם דבר.
(ד) <b>וַיָּרָץ עֵשָׂו לִקְרָאתוֹ וַיְחַבְּקֵהוּ וַיִּפֹּל עַל צַוָּארָו וַיִּשָּׁקֵהוּ, וַיִּבְכּוּ</b> יחד.
(ה) <b>וַיִּשָּׂא</b> עשו<br>    <b>אֶת עֵינָיו, וַיַּרְא אֶת הַנָּשִׁים וְאֶת הַיְלָדִים,</b> שצעדו לאחר יעקב. <br>    <b>וַיֹּאמֶר: מִי אֵלֶּה לָּךְ?</b> למרות שיכול היה לשער.<b>וַיֹּאמַר</b> יעקב<br>    <b>: הַיְלָדִים אֲשֶׁר חָנַן אֱלֹהִים אֶת עַבְדֶּךָ.</b> אלו ילדַי. יעקב חזר וכינה עצמו עבדו של עשו. הוא העדיף להחניף לעשו, ובלבד שיישמרו היחסים ביניהם.
(ו) <b>וַתִּגַּשְׁןָ הַשְּׁפָחוֹת הֵנָּה וְיַלְדֵיהֶן, וַתִּשְׁתַּחֲוֶיןָ.</b> השפחות וילדיהן חיקו את יעקב.
(ז) <b>וַתִּגַּשׁ גַּם לֵאָה וִילָדֶיהָ וַיִּשְׁתַּחֲווּ, וְאַחַר נִגַּשׁ יוֹסֵף וְרָחֵל וַיִּשְׁתַּחֲווּ.</b>
(ח) <b>וַיֹּאמֶר</b> עשו<br>    <b>: מִי לְךָ כָּל הַמַּחֲנֶה הַזֶּה</b> של עדרי הצאן, הבקר, הגמלים ושאר הבהמות ששלחת,<br>    <b>אֲשֶׁר פָּגָשְׁתִּי?וַיֹּאמֶר</b> יעקב<br>    <b>: לִמְצֹא חֵן בְּעֵינֵי אֲדֹנִי.</b> הבאתי לך מתנת פיוס, ואני מקווה שתקבל אותה ברצון.
(ט) <b>וַיֹּאמֶר עֵשָׂו: יֶשׁ לִי רָב,</b> הרבה,<br>    <b>אָחִי.</b> אינני זקוק למתנתך. קרוב לוודאי שעשו דיבר בכנות, שכן עשו היה מושל במדינה קטנה. <br>    <b>יְהִי לְךָ אֲשֶׁר לָךְ.</b> השאר את המתנה לעצמך.
(י) <b>וַיֹּאמֶר יַעֲקֹב: אַל נָא,</b> בבקשה, <br>    <b>אִם נָא מָצָאתִי חֵן בְּעֵינֶיךָ</b>, אם יחסינו אכן טובים, <br>    <b>וְלָקַחְתָּ מִנְחָתִי מִיָּדִי,</b> שכן קבלת המתנה מבטאת קרבה, <br>    <b>כִּי עַל כֵּן רָאִיתִי פָנֶיךָ כִּרְאֹת פְּנֵי אֱלֹהִים,</b> כי אני רואה אותך כברייה מרוממת, <br>    <b>וַתִּרְצֵנִי.</b> כיוון שאתה כה גדול בעיני, כבוד הוא לי שמתנתי תהיה רצויה לך.
(יא) <b>קַח נָא אֶת בִּרְכָתִי אֲשֶׁר הֻבָאת לָךְ.</b> ידוע לי שאינך זקוק למתנה, אך מתנתי אינה אלא ברכה שאני חולק אתך, <br>    <b>כִּי חַנַּנִי אֱלֹהִים וְכִי יֶשׁ לִי כֹל.</b> אינך מחסר ממני מאומה. נראה שעשו לא יכול היה לעמוד על גודל רכושו של יעקב. הוא לא שאל על המחנה והעדרים, אולי משום שיעקב הותיר אותם מאחור מתוך זהירות.<b>וַיִּפְצַר בּוֹ,</b> יעקב עמד על כך שעשו יקבל את מתנתו,<br>    <b>וַיִּקָּח.</b>
(יב) <b>וַיֹּאמֶר</b> עשו<br>    <b>: נִסְעָה וְנֵלֵכָה, וְאֵלְכָה לְנֶגְדֶּךָ.</b> הבה נתקדם יחד באותה דרך, הלוא אתה אחי. מתגובתו של יעקב עולה כי הבין את דברי עשו כהזמנה שיבקר אצלו או יבוא לגור אתו במקום שבו הוא מושל.
(יג) <b>וַיֹּאמֶר אֵלָיו</b> יעקב<br>    <b>:</b><br>    <b>אֲדֹנִי יֹדֵעַ כִּי הַיְלָדִים רַכִּים.</b> אתה רואה שהילדים צעירים. ראובן הבכור היה אז כבן שלוש עשרה, <br>    <b>וְהַצֹּאן וְהַבָּקָר עָלוֹת</b> מניקות, וצרכיהן <br>    <b>עָלָי, וּדְפָקוּם</b>, אם יזרזו אותן<br>    <b>יוֹם אֶחָד — וָמֵתוּ כָּל הַצֹּאן.</b> עם משפחתי וצאני לא אוכל לעמוד בקצב של מחנה הצבא שלך.
(יד) <b>יַעֲבָר נָא אֲדֹנִי לִפְנֵי עַבְדּוֹ,</b> לך אתה קודם, <br>    <b>וַאֲנִי אֶתְנָהֲלָה לְאִטִּי,</b><br>    <b>לְרֶגֶל הַמְּלָאכָה</b>, בגלל רכושי<br>    <b>אֲשֶׁר לְפָנַי וּלְרֶגֶל הַיְלָדִים, עַד אֲשֶׁר אָבֹא אֶל אֲדֹנִי שֵׂעִירָה.</b> עד שאגיע לארצך עלינו לעבור עוד דרך ארוכה.
(טו) <b>וַיֹּאמֶר עֵשָׂו:</b> אם כך, <br>    <b>אַצִּיגָה נָּא עִמְּךָ מִן הָעָם אֲשֶׁר אִתִּי.</b> אשאיר אתך חלק מאנשַי כדי לשמור עליך ועל משפחתך.<b>וַיֹּאמֶר</b> יעקב<br>    <b>:</b><br>    <b>לָמָּה זֶּה</b><br>    <b>אֶמְצָא חֵן בְּעֵינֵי אֲדֹנִי?</b> אני עצמאי. אין בכך צורך, ואף אינני רוצה להכביד עליך בקבלת שירותים אלו.
(טז) <b>וַיָּשָׁב בַּיּוֹם הַהוּא עֵשָׂו</b> עם מחנהו ועם הבהמות שקיבל <br>    <b>לְדַרְכּוֹ שֵׂעִירָה</b>, לשעיר.
(יז) <b>וְיַעֲקֹב נָסַעסֻכֹּתָה,</b> למקום שנקרא סֻכּוֹת. שם — <br>    <b>וַיִּבֶן לוֹ</b>, לעצמו<br>    <b>בָּיִת,</b><br>    <b>וּלְמִקְנֵהוּ עָשָׂה סֻכֹּת, עַל כֵּן קָרָא שֵׁם הַמָּקוֹם סֻכּוֹת.</b> מקום זה עדיין לא היה יישוב קבע, ובו חנה עד שהחליט לאן יפנה הלאה.
(יח) <b>וַיָּבֹא יַעֲקֹב שָׁלֵם</b>, ללא פגעים והפסדים,<br>    <b>עִיר שְׁכֶם אֲשֶׁר בְּאֶרֶץ כְּנַעַן,</b> זוהי עיר ממשית, יישוב של קבע, <br>    <b>בְּבֹאוֹ מִפַּדַּן אֲרָם, וַיִּחַן אֶת פְּנֵי</b>, מול<br>    <b>הָעִיר</b> בסמוך אליה ולא בתוכה, כך שיכול היה לקשור יחסים עם בני העיר.
(יט) בהגיעו לשם — <br>    <b>וַיִּקֶן אֶת חֶלְקַת הַשָּׂדֶה אֲשֶׁר נָטָה שָׁם אָהֳלוֹ.</b> כיוון שהמקום לא היה ריק מבני אדם, אלא עיר מיושבת, לא היה ראוי שיפרוש אוהל במקום שאינו שלו. לכן קנה את מקומו <br>    <b>מִיַּד בְּנֵי חֲמוֹר</b>— שמו של<br>    <b>אֲבִי שְׁכֶם,</b> ראש העיר שכם. <br>    <b>בְּמֵאָה קְשִׂיטָה,</b> סכום כסף מסוים,<br>    או: צאן וכדומה.
(כ) <b>וַיַּצֶּב שָׁם מִזְבֵּחַ,וַיִּקְרָא לוֹ</b>, למזבח<br>    <b>אֵל אֱלֹהֵי יִשְׂרָאֵל.</b> מזבחות אחדים לא נחשבו רק כמבנים שימושיים, אלא כבעלי מעמד וזהות.
<h2>פרק לד</h2>
(א) כיוון שיעקב ומשפחתו חיו בקרבת העיר שכם —<br>    <b>וַתֵּצֵא דִינָה,</b>ה<br>    <b>בַּת</b> הקטנה של <br>    <b>לֵאָה,</b><br>    <b>אֲשֶׁר יָלְדָה לְיַעֲקֹב, לִרְאוֹת בִּבְנוֹת הָאָרֶץ.</b> דינה, שחייתה עד כה בעיקר בנדודים ובמדבר, הגיעה לראשונה אל העיר והתחברה לבנותיה.
(ב) <b>וַיַּרְא אֹתָהּ שְׁכֶם בֶּן חֲמוֹר הַחִוִּי נְשִׂיא הָאָרֶץ.</b> הנערה הזרה מצאה חן בעיני בנו של נשיא הארץ. <br>    <b>וַיִּקַּח אֹתָהּ, וַיִּשְׁכַּב אֹתָהּ, וַיְעַנֶּהָ</b>, אנס אותה.
(ג) מן הסתם, לא היתה זו הבחורה הראשונה שביחס אליה ניצל שכם את מעמדו באופן הזה, אלא שהפעם הוא לא נטש את הבחורה לאחר מכן, אלא — <br>    <b>וַתִּדְבַּק נַפְשׁוֹ בְּדִינָה בַּת יַעֲקֹב. וַיֶּאֱהַב אֶת הַנַּעֲרָ,</b> יתר על כן — <br>    <b>וַיְדַבֵּר עַל לֵב הַנַּעֲרָ.</b> אף על פי ששכם בוודאי היה חזק ממנה, הוא ניסה לפתותה להינשא לו.
(ד) <b>וַיֹּאמֶר שְׁכֶם אֶל חֲמוֹר אָבִיו לֵאמֹר: קַח לִי אֶת הַיַּלְדָּה הַזֹּאת לְאִשָּׁה.</b>
(ה) <b>וְיַעֲקֹבשָׁמַע כִּי טִמֵּא</b>, חילל <br>    <b>אֶת דִּינָה בִתּוֹ.</b> השמועה הגיעה אליו לביתו, <br>    <b>וּבָנָיו הָיוּ אֶת</b>, עם<br>    <b>מִקְנֵהוּ בַּשָּׂדֶה.</b><br>    <b>וְהֶחֱרִשׁ יַעֲקֹב</b> ולא עשה דבר<br>    <b>עַד בֹּאָם.</b>
(ו) ובינתיים —<br>    <b>וַיֵּצֵא חֲמוֹר אֲבִי שְׁכֶם אֶל יַעֲקֹב לְדַבֵּר אִתּוֹ</b> על אפשרות הנישואין.<br>    אילולא מעשה האונס שקדם לכך, לא היה דופי בפנייתו זו של חמור.
(ז) <b>וּבְנֵי יַעֲקֹב בָּאוּ מִן הַשָּׂדֶה</b> מיד<br>    <b>כְּשָׁמְעָם,</b><br>    <b>וַיִּתְעַצְּבוּ הָאֲנָשִׁים</b> על כאבה של אחותם ועל חרפתה, וכן — <br>    <b>וַיִּחַר לָהֶם מְאֹד כִּי נְבָלָה עָשָׂה בְיִשְׂרָאֵל</b>, במשפחתו של ישראל<br>    <b>לִשְׁכַּב אֶת בַּת יַעֲקֹב. וְכֵן לֹא יֵעָשֶׂה</b> בשום מקום, ועל אחת כמה וכמה כשמדובר בבתו של אדם חשוב.
(ח) <b>וַיְדַבֵּר חֲמוֹר</b>, נשיא הארץ, <br>    <b>אִתָּם לֵאמֹר: שְׁכֶם בְּנִי חָשְׁקָה נַפְשׁוֹ בְּבִתְּכֶם. תְּנוּ נָא אֹתָהּ לוֹ לְאִשָּׁה.</b>
(ט) מעבר להצעת שידוך זו, מציע חמור גם הצעה פוליטית, שבאמצעותה אולי הוא מבקש לפייס את אבי הנערה על מה שעולל לה בנו — <br>    <b>וְהִתְחַתְּנוּ אֹתָנוּ.</b> השידוך הפרטי יהפוך לקולקטיבי. נהפוך ליחידה אחת, או לפחות תהיה קרבה רבה בינינו —<br>    <b>בְּנֹתֵיכֶם תִּתְּנוּ לָנוּ,</b><br>    <b>וְאֶת בְּנֹתֵינוּ תִּקְחוּ לָכֶם.</b>
(י) <b>וְאִתָּנוּ תֵּשֵׁבוּ</b> בקביעות, <br>    <b>וְהָאָרֶץ תִּהְיֶה לִפְנֵיכֶם, שְׁבוּ וּסְחָרוּהָ,</b> ושוטטו בה לצורכי עסקכם או להנאתכם, כאילו היא מקומכם,<br>    <br>    <b>וְהֵאָחֲזוּ בָּהּ.</b> עד כה קניתם בכסף רב שדה אחד קטן, ועתה אני מציע לכם התיישבות חופשית, איחוד מסחרי וחברתי. חמור, שהלך כנראה בשליחות בנו, התעלם מן האירוע הבעייתי שקדם לפנייתו, ודיבר כאדם מיושב הרוצה לשדך את בנו עם בן השכן.
(יא) <b>וַיֹּאמֶר שְׁכֶם אֶל אָבִיהָ וְאֶל אַחֶיהָ:</b><br>    <b>אֶמְצָא חֵן בְּעֵינֵיכֶם, וַאֲשֶׁר תֹּאמְרוּ אֵלַי אֶתֵּן.</b> בניגוד לחמור, שביקש להתנהל כראוי, שכם דיבר מתוך להיטות.
(יב) <b>הַרְבּוּ עָלַי מְאֹד מֹהַר וּמַתָּן, וְאֶתְּנָה כַּאֲשֶׁר תֹּאמְרוּ אֵלָי,</b> כל סכום שתקבעו אשלם, <br>    <b>וּתְנוּ לִי אֶת הַנַּעֲרָ לְאִשָּׁה.</b>
(יג) <b>וַיַּעֲנוּ בְנֵי יַעֲקֹב</b>, יעקב לא הגיב, אולי משום שהיה שבור מן האירוע, או משום שהפך עם השנים, או כתוצאה מהמפגש עם המלאך, לאדם סביל יותר.<br>    <br>    <b>אֶת שְׁכֶם וְאֶת חֲמוֹר אָבִיו בְּמִרְמָה</b>, בהטעיה <br>    <b>וַיְדַבֵּרוּ אֲשֶׁר טִמֵּא אֵת דִּינָה אֲחֹתָם.</b> בניגוד לשכם וחמור, שהתעלמו מן האונס שברקע והציגו את הצעתם כהצעת נישואין רגילה, בני יעקב הזכירו זאת, משום שרצו להנכיח את עצם העלבון, וגם משום שרצו שבהסכם תובא בחשבון חומרת הפגיעה.
(יד) המרמה שבתשובתם, הנובעת מכוונת זדון, נעוצה בנימוק הבא: <br>    <b>וַיֹּאמְרוּ אֲלֵיהֶם: לֹא נוּכַל לַעֲשׂוֹת הַדָּבָר הַזֶּה, לָתֵת אֶת אֲחֹתֵנוּ לְאִישׁ אֲשֶׁר לוֹ עָרְלָה</b>, <br>    <b>כִּי חֶרְפָּה הִיא לָנוּ.</b> ערל אינו תיאור של מצבו הפיסי של האדם גרידא, אלא זהו ביטוי גנאי עבורנו.<br>    על כן במצב הנוכחי אין אפשרות לדון על נישואין.
(טו) <b>אַךְ בְּזֹאת נֵאוֹת</b>, נסכים<br>    <b>לָכֶם — אִם תִּהְיוּ כָמֹנוּ לְהִמֹּל לָכֶם כָּל זָכָר.</b> כיוון שהערל בזוי בעינינו, לא נוכל להפוך דומים לכם, ועליכם להסכים לִדְמות לנו.
(טז) <b>וְנָתַנּוּ אֶת בְּנֹתֵינוּ לָכֶם, וְאֶת בְּנֹתֵיכֶם נִקַּח לָנוּ, וְיָשַׁבְנוּ אִתְּכֶם וְהָיִינוּ לְעַם אֶחָד.</b>
(יז) <b>וְאִם לֹא תִשְׁמְעוּ אֵלֵינוּ לְהִמּוֹל, וְלָקַחְנוּ אֶת בִּתֵּנוּ</b> הביתה <br>    <b>וְהָלָכְנוּ.</b>
(יח) <b>וַיִּיטְבוּ דִבְרֵיהֶם בְּעֵינֵי חֲמוֹר וּבְעֵינֵי שְׁכֶם בֶּן חֲמוֹר.</b> מתשובת בני יעקב הם הסיקו כי הצעתם התקבלה, אם רק ימולו את עצמם.
(יט) <b>וְלֹא אֵחַר הַנַּעַר לַעֲשׂוֹת הַדָּבָר, כִּי חָפֵץ בְּבַת יַעֲקֹב.</b><br>    <b>וְהוּא נִכְבָּד מִכֹּל בֵּית אָבִיו.</b> נראה שהיה הבן הבכור ויורש העצר.
(כ) <b>וַיָּבֹא חֲמוֹר וּשְׁכֶם בְּנוֹ אֶל שַׁעַר עִירָם.</b> לרוב מאחורי שער העיר היתה רחבה, ובה היו מתכנסים חשובי העיר.<br>    <br>    <b>וַיְדַבְּרוּ אֶל אַנְשֵׁי עִירָם,</b> בהצגתם את ההצעה השמיטו את עובדת אהבת שכם לדינה, שאינה מעניינם של תושבי שכם, ובוודאי גם לא היתה משכנעת אותם לבצע מעשה קיצוני כל כך. הם פנו אליהם בהצעה פוליטית וכלכלית בלבד, <br>    <b>לֵאמֹר:</b>
(כא) <b>הָאֲנָשִׁים הָאֵלֶּה שְׁלֵמִים</b>, ביחסי שלום<br>    <b>הֵם אִתָּנוּ,</b><br>    <b>וְ</b> טוב בעינינו כי<br>    <b>יֵשְׁבוּ בָאָרֶץ וְיִסְחֲרוּ אֹתָהּ. וְהָאָרֶץ הִנֵּה רַחֲבַת יָדַיִם לִפְנֵיהֶם.</b> באותה עת היתה שכם עיר קטנה, ומסביבה היה שטח רחב פנוי, כך שיש די מקום לכול. <br>    <b>אֶת בְּנֹתָם נִקַּח לָנוּ לְנָשִׁים, וְאֶת בְּנֹתֵינוּ נִתֵּן לָהֶם.</b> כדי לשכנע את אנשי העיר, חמור ושכם שינו מן הניסוח שבו פנה חמור ליעקב: בְּנֹתֵיכֶם תִּתְּנוּ לָנוּ, וְאֶת בְּנֹתֵינוּ תִּקְחוּ לָכֶם.
(כב) <b>אַךְ</b><br>    <b>בְּזֹאת יֵאֹתוּ</b>, יסכימו<br>    <b>לָנוּ הָאֲנָשִׁים לָשֶׁבֶת אִתָּנוּ לִהְיוֹת לְעַם אֶחָד, בְּהִמּוֹל לָנוּ כָּל זָכָר כַּאֲשֶׁר</b>, כפי ש<br>    <b>הֵם נִמֹּלִים.</b> שכן הערלה והמילה הם סימנים מובהקים להפרדה.
(כג) <b>מִקְנֵהֶם וְקִנְיָנָם וְכָל בְּהֶמְתָּם — הֲלוֹא לָנוּ הֵם.</b> אנחנו נבלע אותם מבחינה כלכלית ומבחינה תרבותית, וכך נזכה ברכוש רב. <br>    <b>אַךְ נֵאוֹתָה לָהֶם — וְיֵשְׁבוּ אִתָּנוּ.</b> איחוד לאומי וכלכלי זה אינו תובע מחיר גדול — רק קיומה של הדרישה הקטנה הזו.
(כד) <b>וַיִּשְׁמְעוּ אֶל חֲמוֹר וְאֶל שְׁכֶם בְּנוֹ כָּל יֹצְאֵי שַׁעַר עִירוֹ, וַיִּמֹּלוּ כָּל זָכָר, כָּל יֹצְאֵי שַׁעַר עִירוֹ.</b> מבוגרים בני תרבויות שונות עוברים את ניתוח המילה, אך זהו תהליך לא נוח וכואב, הרבה יותר מאשר מילתם של תינוקות.
(כה) <b>וַיְהִי בַיּוֹם הַשְּׁלִישִׁי, בִּהְיוֹתָם כֹּאֲבִים,</b> במצב כאוב זה לא נוח לאנשים לצאת מבתיהם. אמנם אין הכאב משתק אותם, אך הוא מוריד את כושרם לנוע ולפעול. <br>    <b>וַיִּקְחוּ שְׁנֵי בְנֵי יַעֲקֹב, שִׁמְעוֹן וְלֵוִי,</b><br>    <b>אֲחֵי דִינָה אִישׁ חַרְבּוֹ.</b> דווקא הם יזמו מעשה זה, משום שדינה היתה גם בת אמם, ועל כן הם היו קשורים אליה במיוחד. לא מוסבר כאן מדוע לא השתתף ראובן במעשה. <br>    <b>וַיָּבֹאוּ עַל הָעִיר בֶּטַח</b>, בביטחון, שכן העיר, שפניה אל איחוד עם משפחת יעקב, לא התגוננה מפניהם, והנימולים אף היו מוגבלים ביכולותיהם הפיסיות. שמעון ולוי הלכו מבית לבית <br>    <b>וַיַּהַרְגוּ כָּל זָכָר.</b>
(כו) <b>וְאֶת חֲמוֹר וְאֶת שְׁכֶם בְּנוֹ הָרְגוּ לְפִי חָרֶב.</b> כנראה הריגתם היתה ניכרת לעין יותר — אולי כרתו את ראשיהם. כל אותה עת נשארה דינה כבולה בבית שכם, אולי במעמד של כלה-לעתיד, ועתה <br>    <b>וַיִּקְחוּ אֶת דִּינָה מִבֵּית שְׁכֶם וַיֵּצֵאוּ.</b>
(כז) <b>בְּנֵי יַעֲקֹב</b> האחרים,<br>    שלא השתתפו בהריגה,<br>    <b>בָּאוּ</b> לאחר מעשה<br>    <b>עַל הַחֲלָלִים,</b> כדי לקחת מהם את חפצי הערך, <br>    <b>וַיָּבֹזּוּ הָעִיר,</b> הם חשו שיש לכך צידוק מוסרי — <br>    <b>אֲשֶׁר טִמְּאוּ אֲחוֹתָם.</b> נראה שגם אם תושבי העיר לא סייעו בפועל לאונס, הם שיתפו פעולה בכך שלא עיכבו בעד שכם;<br>    הרי הוא לא פיתה את דינה בעדינות, אלא לקחהּ בכוח מתוך חבורת הנערות שהיתה, מן הסתם, בעיר.
(כח) <b>אֶת צֹאנָם וְאֶת בְּקָרָם וְאֶת חֲמֹרֵיהֶם, וְאֵת אֲשֶׁר בָּעִיר וְאֶת אֲשֶׁר בַּשָּׂדֶה לָקָחוּ.</b>
(כט) <b>וְאֶת כָּל חֵילָם</b>, רכושם <br>    <b>וְאֶת כָּל טַפָּם</b>, ילדיהם הקטנים, <br>    <b>וְאֶת נְשֵׁיהֶם שָׁבוּ וַיָּבֹזּוּ, וְאֵת כָּל אֲשֶׁר בַּבָּיִת.</b> כמו במלחמה הם שבו שבויים ושללו את כל הרכוש.
(ל) <b>וַיֹּאמֶר יַעֲקֹב אֶל שִׁמְעוֹן וְאֶל לֵוִי:</b> עד כה הייתי נקי ומקובל, וכעת<br>    <b>עֲכַרְתֶּם</b>, לכלכתם<br>    <b>אֹתִי, לְהַבְאִישֵׁנִי</b>, להעלות את סרחוני<br>    <b>בְּיֹשֵׁב</b>, בעיני יושבי<br>    <b>הָאָרֶץ — בַּכְּנַעֲנִי וּבַפְּרִזִּי. וַאֲנִי מְתֵי מִסְפָּר,</b> אנשים ספורים, קבוצה קטנה.<br>    כיוון שאנחנו זרים, ופגענו באחד מעמי כנען, עמי הארץ השכנים עלולים לנקום בנו את נקמת שכם או לנסות להרתיענו מלנהוג כך בערים אחרות,<br>    <b>וְנֶאֶסְפוּ עָלַי וְהִכּוּנִי, וְנִשְׁמַדְתִּי אֲנִי וּבֵיתִי.</b>
(לא) <b>וַיֹּאמְרוּ</b> שני הבנים: <br>    <b>הַכְזוֹנָה יַעֲשֶׂה אֶת אֲחוֹתֵנוּ?!</b> האחים לא השלימו עם היחס כלפי אחותם, שאותה ביקשו להעביר מיד ליד כחלק מעסקה כלכלית, וטענו בתוקף שאסור שדינה תהיה מושא למקח וממכר.
<h2>פרק לה</h2>
(א) <b>וַיֹּאמֶר אֱלֹהִים אֶל יַעֲקֹב</b>: <br>    <b>קוּם עֲלֵה בֵית אֵל וְשֶׁב שָׁם, וַעֲשֵׂה שָׁם מִזְבֵּחַ לָאֵל הַנִּרְאֶה אֵלֶיךָ בְּבָרְחֲךָ מִפְּנֵי עֵשָׂו אָחִיךָ.</b>
(ב) <b>וַיֹּאמֶר יַעֲקֹב אֶל</b> בני<br>    <b>בֵּיתוֹ</b><br>    <b>וְאֶל כָּל אֲשֶׁר עִמּוֹ</b>, עבדים, שפחות ושאר הנלווים אליו<br>    <b>: הָסִרוּ אֶת אֱלֹהֵי הַנֵּכָר אֲשֶׁר בְּתֹכְכֶם,</b> שנלקחו כשלל מאנשי שכם, או שהיו חלק מרכושם של הנלווים אל יעקב. ובנוסף על כך — <br>    <b>וְהִטַּהֲרוּ</b>, רחצו, טִבלו במים, <br>    <b>וְהַחֲלִיפוּ שִׂמְלֹתֵיכֶם,</b> בגדיכם.
(ג) <b>וְנָקוּמָה וְנַעֲלֶה בֵּית אֵל, וְאֶעֱשֶׂה שָּׁם מִזְבֵּחַ לָאֵל הָעֹנֶה אֹתִי בְּיוֹם צָרָתִי, וַיְהִי עִמָּדִי בַּדֶּרֶךְ אֲשֶׁר הָלָכְתִּי.</b>
(ד) ואכן — <br>    <b>וַיִּתְּנוּ אֶל יַעֲקֹב אֵת כָּל אֱלֹהֵי הַנֵּכָר אֲשֶׁר בְּיָדָם, וְאֶת הַנְּזָמִים אֲשֶׁר בְּאָזְנֵיהֶם,</b> שחלקם היו מקושטים בצלמי אלילים.<br>    <br>    <b>וַיִּטְמֹן אֹתָם יַעֲקֹב תַּחַת</b> עץ<br>    <b>הָאֵלָה אֲשֶׁר עִם</b>, ליד<br>    <b>שְׁכֶם.</b>
(ה) <b>וַיִּסָּעוּ.</b> בסוף העניין הקודם נאמר, שיעקב חשש שמא הריגת אנשי שכם תעורר רצון נקם ביושבי הערים הסמוכות, והנה — <br>    <b>וַיְהִי חִתַּת</b>, פחד, יראת<br>    <b>אֱלֹהִים</b>, פחד גדול מאוד שלא יכלו להסבירו<br>    <br>    <b>עַל הֶעָרִים אֲשֶׁר סְבִיבֹתֵיהֶם,</b><br>    <b>וְלֹא רָדְפוּ אַחֲרֵי בְּנֵי יַעֲקֹב.</b> היו גם סיבות טובות לדבר: תושבי הערים האחרות לא ידעו מהו גודל המחנה של יעקב; ומשהגיעו לאוזניהם הדי השמועה שמשפחתו הרסה את שכם, נפלה עליהם אימה מיעקב. מן הסתם לא ידעו את פרטיה של ההתרחשות. יתר על כן, יש להניח שהיחסים בין הערים הללו היו רופפים למדי, שכן תושביהם לא הגיעו בהכרח ממוצא משותף. על כן בוודאי חלק מתושבי הערים שבסביבות שכם היו אדישים לאירוע, ובחרו להימנע ממעורבות בעניין שלא נגע בהם.
(ו) <b>וַיָּבֹא יַעֲקֹב לוּזָה, אֲשֶׁר בְּאֶרֶץ כְּנַעַן — הִיא בֵּית אֵל, הוּא וְכָל הָעָם אֲשֶׁר עִמּוֹ.</b>
(ז) <b>וַיִּבֶן שָׁם מִזְבֵּחַ, וַיִּקְרָא לַמָּקוֹם,</b> למקום המזבח<br>    <br>    <b>אֵל בֵּית אֵל.</b> בשם זה ה' עצמו הזדהה לפניו כשהיה בחרן.<br>    <br>    <b>כִּי שָׁם נִגְלוּ</b>, נגלה<br>    <b>אֵלָיו הָאֱלֹהִים בְּבָרְחוֹ מִפְּנֵי אָחִיו.</b>
(ח) בדרך אגב מסופר כאן:<br>    <b>וַתָּמָת דְּבֹרָה מֵינֶקֶת רִבְקָה.</b> באותה עת היתה דבורה זקנה מאוד, שהרי שנים רבות קודם לכן ליוותה את רבקה מחרן לארץ כנען. כמובן, עכשיו כבר לא שימשה כמינקת. בתור בת הלוויה הוותיקה של רבקה, מעמדה במשפחה היה בכיר ממעמדן של שאר משרתות, וכנראה רחשו כלפיה כבוד וחיבה יתרה. <br>    <b>וַתִּקָּבֵר מִתַּחַת לְבֵית אֵל,</b> לרגלי ההר שבו שכנה בית אל, <br>    <b>תַּחַת הָאַלּוֹן</b> שצמח שם, <br>    <b>וַיִּקְרָא שְׁמוֹ</b> של העץ <br>    <b>אַלּוֹן בָּכוּת,</b> כציון האבל עליה.
(ט) <b>וַיֵּרָא אֱלֹהִים אֶל יַעֲקֹב עוֹד בְּבֹאוֹ מִפַּדַּן אֲרָם, וַיְבָרֶךְ אֹתוֹ.</b> גם התגלות זו, כמו בצאתו לחרן, היתה בבית אל.
(י) <b>וַיֹּאמֶר לוֹ אֱלֹהִים: שִׁמְךָ</b> עד כה היה <br>    <b>יַעֲקֹב. לֹא יִקָּרֵא שִׁמְךָ עוֹד יַעֲקֹב, כִּי אִם יִשְׂרָאֵל יִהְיֶה שְׁמֶךָ. וַיִּקְרָא אֶת שְׁמוֹ יִשְׂרָאֵל.</b> אף על פי שיעקב התבשר עוד קודם לכן על שינוי שמו,<br>    אז שמע על כך מפי המלאך, ובהקשר של מאבק, ועתה אושר השם על ידי ה'.
(יא) <b>וַיֹּאמֶר לוֹ אֱלֹהִים: אֲנִי אֵל שַׁדַּי.</b> שם זה מרמז על עצמתו של אלוקים ועל כוחו להפרות. <br>    <b>פְּרֵה וּרְבֵה. גּוֹי וּקְהַל גּוֹיִם</b>, עמים<br>    <b>יִהְיֶה מִמֶּךָּ, וּמְלָכִים מֵחֲלָצֶיךָ יֵצֵאוּ,</b> צאצאיך יזכו בגדוּלה.
(יב) <b>וְאֶת הָאָרֶץ אֲשֶׁר נָתַתִּי לְאַבְרָהָם וּלְיִצְחָק — לְךָ אֶתְּנֶנָּה, וּלְזַרְעֲךָ אַחֲרֶיךָ אֶתֵּן אֶת הָאָרֶץ.</b>
(יג) <b>וַיַּעַל מֵעָלָיו אֱלֹהִים בַּמָּקוֹם אֲשֶׁר דִּבֶּר אִתּוֹ.</b>
(יד) נראה כי יעקב לא הקריב שם קרבן תיכף להגעתו, אלא לאחר ששהה שם מעט — <br>    <b>וַיַּצֵּב יַעֲקֹב מַצֵּבָה בַּמָּקוֹם אֲשֶׁר דִּבֶּר אִתּוֹ — מַצֶּבֶת אָבֶן. וַיַּסֵּךְ עָלֶיהָ נֶסֶךְ</b> יין,<br>    <br>    <b>וַיִּצֹק עָלֶיהָ שָׁמֶן,</b> לציון ההתגלות הנוספת.
(טו) <b>וַיִּקְרָא יַעֲקֹב אֶת שֵׁם הַמָּקוֹם אֲשֶׁר דִּבֶּר אִתּוֹ שָׁם אֱלֹהִים — בֵּית אֵל.</b> חזר וקרא למקום כך, לאמת את אשר כבר ידע, כי שם בית אלוקים ושם השכינה תמיד.<br>    <br>    נפטרה בעת שילדה את בנה השני.מתוך אמונו המלא של יעקב שאיש ממשפחתו לא גנב, הוא הכריז: עִם אֲשֶׁר תִּמְצָא אֶת אֱלֹהֶיךָ לֹא יִחְיֶה,<br>    בעטיה של שגגה זו, שיצאה מפיו, נפטרה רחל בדמי ימיה.
(טז) <b>וַיִּסְעוּ מִבֵּית אֵל</b> דרומה, <br>    <b>וַיְהִי עוֹד כִּבְרַת הָאָרֶץ</b>, מידת מרחק מסוימת<br>    <br>    <b>לָבוֹא אֶפְרָתָה,</b> עד העיר אפרת, <br>    <b>וַתֵּלֶד רָחֵל,</b> הגיע זמן לידתה, <br>    <b>וַתְּקַשׁ בְּלִדְתָּהּ.</b> הלידה היתה קשה במיוחד.
(יז) <b>וַיְהִי בְהַקְשֹׁתָהּ בְּלִדְתָּהּ,</b><br>    <b>וַתֹּאמֶר לָהּ הַמְיַלֶּדֶת: אַל תִּירְאִי, כִּי גַם זֶה לָךְ בֵּן.</b>
(יח) <b>וַיְהִי בְּצֵאת נַפְשָׁהּ כִּי מֵתָה,</b> תוך כדי לידה, <br>    <b>וַתִּקְרָא שְׁמוֹ בֶּן אוֹנִי,</b> בן ייסורַי וצערי, <br>    <b>וְ</b> אולם <br>    <b>אָבִיו</b> לא רצה לכנותו בשם זה. יעקב בחר לפרש את דברי אשתו פירוש חיובי. במקום לפרש את אוֹנִי כסבלי, הוא פירש מלה זו ככוחי, עצמתי. על כן <br>    <b>קָרָא לוֹ בִנְיָמִין</b>, הבן החזק.
(יט) <b>וַתָּמָת רָחֵל, וַתִּקָּבֵר בְּדֶרֶךְ אֶפְרָתָה,</b> בדרך המוליכה לאפרת,<br>    <br>    <b>הִיא בֵּית לָחֶם.</b> אילו רחל ילדה במקום יישוב, אולי אפשר היה לעזור לה. כיוון שנפטרה בדרך, יעקב קבר אותה שם ולא בתוך העיר.
(כ) <b>וַיַּצֵּב יַעֲקֹב מַצֵּבָה עַל קְבֻרָתָהּ,</b><br>    <b>הִיא מַצֶּבֶת קְבֻרַת רָחֵל עַד הַיּוֹם.</b> מצבה זו התקיימה לאורך דורות. גם אם השתנו פניה, היא נותרה על עומדה ונזכרה גם בהקשרים אחרים.
(כא) <b>וַיִּסַּע יִשְׂרָאֵל, וַיֵּט אָהֳלֹה</b>, אוהלו<br>    <b>מֵהָלְאָה לְמִגְדַּל עֵדֶר,</b> מדרום לבית לחם.
(כב) <b>וַיְהִי בִּשְׁכֹּן יִשְׂרָאֵל בָּאָרֶץ הַהִיא,</b> בכנען, בדרכו למקום מגורי אביו, <br>    <b>וַיֵּלֶךְ רְאוּבֵן, וַיִּשְׁכַּב אֶת בִּלְהָה פִּילֶגֶשׁ אָבִיו.</b> ייתכן שראובן ראה בבלהה, שהיתה כנראה צעירה מאמו, פילגש אביו, ולא אשתו החוקית. <br>    <b>וַיִּשְׁמַע יִשְׂרָאֵל.</b> הדבר בוודאי הסב לו כאב ובושה, אך הוא בחר שלא להגיב מיד. רק בסוף ימיו הגיב בקללת ראובן.<br>    <b>וַיִּהְיוּ בְנֵי יַעֲקֹב שְׁנֵים עָשָׂר.</b> יעקב לא הרחיק את הבן החוטא, והוא המשיך להיכלל במניין בניו.
(כג) <b>בְּנֵי לֵאָה:</b><br>    <b>בְּכוֹר יַעֲקֹב — רְאוּבֵן</b>, אף על פי שבסוף ימיו יעקב יסיר אותו ממעלת בכורתו, <br>    <b>וְשִׁמְעוֹן וְלֵוִי וִיהוּדָה וְיִשָּׂשכָר וּזְבוּלֻן.</b>
(כד) <b>בְּנֵי רָחֵל:</b><br>    <b>יוֹסֵף וּבִנְיָמִן.</b>
(כה) <b>וּבְנֵי בִלְהָה,</b><br>    <b>שִׁפְחַת רָחֵל: דָּן וְנַפְתָּלִי.</b>
(כו) <b>וּבְנֵי זִלְפָּה, שִׁפְחַת לֵאָה: גָּד וְאָשֵׁר. אֵלֶּה בְּנֵי יַעֲקֹב אֲשֶׁר יֻלַּד לוֹ בְּפַדַּן אֲרָם,</b> להוציא בנימין, שנולד בארץ ישראל.
(כז) יעקב המשיך להדרים — <br>    <b>וַיָּבֹא יַעֲקֹב אֶל יִצְחָק אָבִיו,</b> אל <br>    <b>מַמְרֵא,</b><br>    <b>קִרְיַת הָאַרְבַּע הִיא חֶבְרוֹן, אֲשֶׁר גָּר שָׁם אַבְרָהָם וְיִצְחָק.</b> מעבר לסיפור על שיבתו של יעקב אל בית אביו, לא מסופר כאן דבר על פגישתם או על מאורעות אחרים שאירעו בשנים האחרונות לחיי יצחק.
(כח) <b>וַיִּהְיוּ יְמֵי יִצְחָק מְאַת שָׁנָה וּשְׁמֹנִים שָׁנָה.</b>
(כט) <b>וַיִּגְוַע יִצְחָק וַיָּמָת, וַיֵּאָסֶף אֶל עַמָּיו.</b> הנפטר כביכול שב ומתכנס אל משפחתו ואל נפשות הוריו. זהו ביטוי למוות שלֵו. <br>    <b>זָקֵן וּשְׂבַע יָמִים,</b> שכן הגיע לגיל מופלג. <br>    <b>וַיִּקְבְּרוּ אֹתוֹ עֵשָׂו וְיַעֲקֹב בָּנָיו.</b> עשו הגיע מארץ שעיר והשתתף עם יעקב בקבורתו במערת המכפלה שבחברון.כאן, מיד לאחר תיאור הסתלקותו של יצחק, ולאחר שמסופר כי אף עשו הגיע לטפל בקבורתו, נמנים צאצאיו של עשו, ומסופרות הקורות אותם.
<h2>פרק לו</h2>
(א) <b>וְאֵלֶּה תֹּלְדוֹת עֵשָׂו הוּא אֱדוֹם.</b> כאמור, עשו כונה אדום בשל נזיד העדשים האדום, וכנראה גם משום שנולד אדמוני.
(ב) <b>עֵשָׂו לָקַח אֶת נָשָׁיו מִבְּנוֹת כְּנָעַן,</b> כפי שהוזכר כבר,<br>    <br>    <b>אֶת עָדָה בַּת אֵילוֹן הַחִתִּי, וְאֶת אָהֳלִיבָמָה בַּת עֲנָה בַּת צִבְעוֹן הַחִוִּי.</b> אמנם עשו נשא נשים שבאו משבטים כנעניים, ובכל זאת, אולי משום שרצה להתחשב גם ברצון הוריו שיישא אשה מתוך המשפחה, נשא אשה נוספת —
(ג) <b>וְאֶת בָּשְׂמַת בַּת יִשְׁמָעֵאל, אֲחוֹת נְבָיוֹת,</b> שהיתה בת דודו.
(ד) <b>וַתֵּלֶד עָדָה לְעֵשָׂו אֶת אֱלִיפָז,</b> בנו הבכור, <br>    <b>וּבָשְׂמַת יָלְדָה אֶת רְעוּאֵל,</b>
(ה) <b>וְאָהֳלִיבָמָה יָלְדָה אֶת יְעוּשׁ וְאֶת יַעְלָם וְאֶת קֹרַח. אֵלֶּה בְּנֵי עֵשָׂו אֲשֶׁר יֻלְּדוּ לוֹ בְּאֶרֶץ כְּנָעַן,</b> כל זמן שחי שם.
(ו) אולם בהמשך — <br>    <b>וַיִּקַּח עֵשָׂו אֶת נָשָׁיו וְאֶת בָּנָיו וְאֶת בְּנֹתָיו וְאֶת כָּל נַפְשׁוֹת בֵּיתוֹ, וְאֶת מִקְנֵהוּ וְאֶת כָּל בְּהֶמְתּוֹ וְאֵת כָּל קִנְיָנוֹ אֲשֶׁר רָכַשׁ בְּאֶרֶץ כְּנָעַן, וַיֵּלֶךְ אֶל אֶרֶץ</b> אחרת, <br>    <b>מִפְּנֵי יַעֲקֹב אָחִיו,</b>
(ז) <b>כִּי הָיָה רְכוּשָׁם רָב מִשֶּׁבֶת יַחְדָּו, וְלֹא יָכְלָה אֶרֶץ מְגוּרֵיהֶם לָשֵׂאת אֹתָם מִפְּנֵי מִקְנֵיהֶם.</b> אף על פי שיצחק עבד את האדמה, שני בניו היו בעיקר רועי צאן, ומכיוון ששניהם הצליחו, ועדריהם היו גדולים, הם נאלצו לגור הרחק זה מזה.
(ח) <b>וַיֵּשֶׁב עֵשָׂו בְּהַר שֵׂעִיר.</b><br>    <b>עֵשָׂו הוּא אֱדוֹם,</b> ולכן צאצאיו נקראו אדוֹמים:
(ט) <b>וְאֵלֶּה תֹּלְדוֹת עֵשָׂו אֲבִי אֱדוֹם בְּהַר שֵׂעִיר:</b>
(י) <b>אֵלֶּה שְׁמוֹת</b> כלל<br>    <b>בְּנֵי עֵשָׂו</b> שנולדו בכנען ושנולדו מחוצה לה<br>    <b>:</b><br>    <b>אֱלִיפַז בֶּן עָדָה אֵשֶׁת עֵשָׂו, רְעוּאֵל בֶּן בָּשְׂמַת אֵשֶׁת עֵשָׂו.</b>
(יא) <b>וַיִּהְיוּ בְּנֵי אֱלִיפָז תֵּימָן אוֹמָר צְפוֹ וְגַעְתָּם וּקְנַז.</b>
(יב) <b>וְתִמְנַע</b>, שהיתה כנראה בת למשפחות המושלים המקומיים של הארץ,<br>    <b>הָיְתָה פִילֶגֶשׁ לֶאֱלִיפַז בֶּן עֵשָׂו. וַתֵּלֶד לֶאֱלִיפַז אֶת עֲמָלֵק.</b><br>    <b>אֵלֶּה בְּנֵי עָדָה אֵשֶׁת עֵשָׂו.</b>
(יג) <b>וְאֵלֶּה בְּנֵי רְעוּאֵל:נַחַת וָזֶרַח שַׁמָּה וּמִזָּה. אֵלֶּה הָיוּ בְּנֵי בָשְׂמַת אֵשֶׁת עֵשָׂו.</b>
(יד) <b>וְאֵלֶּה הָיוּ בְּנֵי אָהֳלִיבָמָה בַת עֲנָה בַּת צִבְעוֹן אֵשֶׁת עֵשָׂו.</b> מן ההמשך מתברר שאשה זו היתה בתם של תושבי ארץ שעיר הקודמים.<br>    ייתכן שבגללה הגיע עשו לארץ זו, ושמא מכוח קשרי הנישואין הללו תבע תביעת בעלות כלשהי על חבלי ארץ בהר שעיר. <br>    <b>וַתֵּלֶד לְעֵשָׂו אֶת יְעוּשׁ וְאֶת יַעְלָם וְאֶת קֹרַח.</b>
(טו) <b>אֵלֶּה אַלּוּפֵי</b>— מושלים אזרחיים, מעין נסיכים קטנים שעמדו בראש שבטים, שלא איבדו את מעמדם גם לאחר שקמה ממלכה באדום,<br>    <br>    <b>בְנֵי עֵשָׂו: בְּנֵי אֱלִיפַז בְּכוֹר עֵשָׂו:</b><br>    <b>אַלּוּף תֵּימָן, אַלּוּף אוֹמָר, אַלּוּף צְפוֹ, אַלּוּף קְנַז,</b> לפי הבנים שהוזכרו לעיל. משפחותיהם גדלו, ובראש כל משפחה עמד אלוף. בדור הראשון הוא היה אבי המשפחה, ואחר כך כונה בשם זה ראש השבט. כך למשל, אַלּוּף תֵּימָן הפך לכינויו של מנהיג צאצאיו של תימן.
(טז) <b>אַלּוּף קֹרַח, אַלּוּף גַּעְתָּם, אַלּוּף עֲמָלֵק. אֵלֶּה אַלּוּפֵי אֱלִיפַז בְּאֶרֶץ אֱדוֹם, אֵלֶּה בְּנֵי עָדָה.</b>
(יז) <b>וְאֵלֶּה בְּנֵי רְעוּאֵל בֶּן עֵשָׂו:אַלּוּף נַחַת, אַלּוּף זֶרַח, אַלּוּף שַׁמָּה, אַלּוּף מִזָּה. אֵלֶּה אַלּוּפֵי רְעוּאֵל בְּאֶרֶץ אֱדוֹם, אֵלֶּה בְּנֵי בָשְׂמַת אֵשֶׁת עֵשָׂו.</b>
(יח) <b>וְאֵלֶּה בְּנֵי אָהֳלִיבָמָה אֵשֶׁת עֵשָׂו: אַלּוּף יְעוּשׁ, אַלּוּף יַעְלָם, אַלּוּף קֹרַח. אֵלֶּה אַלּוּפֵי אָהֳלִיבָמָה בַּת עֲנָה אֵשֶׁת עֵשָׂו.</b>
(יט) <b>אֵלֶּה בְנֵי עֵשָׂו וְאֵלֶּה אַלּוּפֵיהֶם, הוּא אֱדוֹם.</b>
(כ) <b>אֵלֶּה בְנֵי שֵׂעִיר הַחֹרִי יֹשְׁבֵי הָאָרֶץ</b> מתחילה. לצד השליטים מבני עשו, נותר השלטון גם בידי חלק מן השליטים המקומיים<br>    <b>: לוֹטָן וְשׁוֹבָל וְצִבְעוֹן וַעֲנָה</b>
(כא) <b>וְדִשׁוֹן וְאֵצֶר וְדִישָׁן. אֵלֶּה אַלּוּפֵי הַחֹרִי בְּנֵי שֵׂעִיר בְּאֶרֶץ אֱדוֹם.</b> ייתכן שגם מן החורים נותרו אלופים בדרגה כלשהי, ושמא אלופי אדום סיגלו לעצמם את התואר הזה מן החורים.
(כב) <b>וַיִּהְיוּ בְנֵי לוֹטָן חֹרִי וְהֵימָם, וַאֲחוֹת לוֹטָן</b> היתה<br>    <b>תִּמְנָע.</b> בהיותה פילגשו של אליפז בן עשו ואמו של עמלק, תמנע היא מן הנשים המועטות הנזכרות כאן.
(כג) <b>וְאֵלֶּה בְּנֵי שׁוֹבָל: עַלְוָן וּמָנַחַת וְעֵיבָל שְׁפוֹ וְאוֹנָם.</b>
(כד) <b>וְאֵלֶּה בְנֵי צִבְעוֹן: וְאַיָּה</b>, איה<br>    <br>    <b>וַעֲנָה,</b><br>    <b>הוּא עֲנָה אֲשֶׁר מָצָא אֶת הַיֵּמִם</b>, עַם שהשתייך לענקים הקדמונים,<br>    או: פרדים<br>    <br>    <b>בַּמִּדְבָּר, בִּרְעֹתוֹ אֶת הַחֲמֹרִים לְצִבְעוֹן אָבִיו.</b> משמעותו המדויקת של המקרה תלויה בביאור המלה יֵמִים. אם הימים הם בני שבט ענקים — כנראה רצו לגזול ממנו את חמוריו, והוא עמד כנגדם בגבורה, ובכך נודע לתהילה. אם הם פרדים — מתפרשת מציאתם כהמצאתם. במקרה או שלא במקרה ענה הכליא חמורים וסוסים, והומלטו מהם פרדים. לכן מודגש שהדבר אירע בזמן רעיית החמורים.
(כה) <b>וְאֵלֶּה בְנֵי עֲנָה: דִּשֹׁןו</b> בתו היתה<br>    <b>אָהֳלִיבָמָה בַּת עֲנָה,</b> שאף היא נזכרת, משום שהיתה אשתו של עשו.
(כו) <b>וְאֵלֶּה בְּנֵי דִישָׁן: חֶמְדָּן וְאֶשְׁבָּן וְיִתְרָן וּכְרָן.</b>
(כז) <b>אֵלֶּה בְּנֵי אֵצֶר:בִּלְהָן וְזַעֲוָן וַעֲקָן.</b>
(כח) <b>אֵלֶּה בְנֵי דִישָׁן: עוּץ,</b> שם זה הופיע גם בין בני ארם,<br>    לכן כשנזכרת ארץ עוץ, לא ברור אם מדובר בארמים או באדומים,<br>    <br>    <b>וַאֲרָן.</b>
(כט) <b>אֵלֶּה אַלּוּפֵי הַחֹרִי:אַלּוּף לוֹטָן, אַלּוּף שׁוֹבָל, אַלּוּף צִבְעוֹן, אַלּוּף עֲנָה,</b>
(ל) <b>אַלּוּף דִּשֹׁן, אַלּוּף אֵצֶר, אַלּוּף דִּישָׁן. אֵלֶּה אַלּוּפֵי הַחֹרִי לְאַלֻּפֵיהֶם בְּאֶרֶץ שֵׂעִיר.</b>
(לא) <b>וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם, לִפְנֵי מְלָךְ מֶלֶךְ לִבְנֵי יִשְׂרָאֵל.</b> בשנים שבהן התפתחו בני עשו כעם חופשי בעל שלטון ריכוזי, גלו בניו של יעקב למצרים, ולא יכלו להמליך עליהם מלך. ייתכן שהמלך הראשון לבני ישראל הנרמז כאן הוא משה רבנו, שכן עיקר תפקידו היה הנהגת העם כולו.
(לב) <b>וַיִּמְלֹךְ בֶּאֱדוֹם בֶּלַע בֶּן בְּעוֹר,</b> בגלל דמיון השם היו שקישרו בינו לבין בלעם בן בעור,<br>    אבל לפי העניין ולפי סדר הזמנים אין זה אותו אדם.<br>    <br>    <b>וְשֵׁם עִירוֹ דִּנְהָבָה.</b> אזכור שם העיר מציין שמלכים אלו אינם שושלת.
(לג) <b>וַיָּמָת בָּלַע, וַיִּמְלֹךְ תַּחְתָּיו יוֹבָב בֶּן זֶרַח מִבָּצְרָה,</b> עיר אחרת באדום.
(לד) <b>וַיָּמָת יוֹבָב, וַיִּמְלֹךְ תַּחְתָּיו חֻשָׁם מֵאֶרֶץ הַתֵּימָנִי,</b> מארצו של תימן, שהיה אחד מאלופי עשו.
(לה) <b>וַיָּמָת חֻשָׁם, וַיִּמְלֹךְ תַּחְתָּיו הֲדַד בֶּן בְּדַד,</b> ופרט אחד מחייו ראוי לאזכור — <br>    <b>הַמַּכֶּה אֶת מִדְיָן</b>, שהיו במידה רבה שבט נוודים שהתיישב לפי שעה בקרבת אדום ומואב,<br>    <b>בִּשְׂדֵה מוֹאָב, וְשֵׁם עִירוֹ עֲוִית.</b>
(לו) <b>וַיָּמָת הֲדָד, וַיִּמְלֹךְ תַּחְתָּיו שַׂמְלָה מִמַּשְׂרֵקָה.</b>
(לז) <b>וַיָּמָת שַׂמְלָה, וַיִּמְלֹךְ תַּחְתָּיו שָׁאוּל מֵרְחֹבוֹת הַנָּהָר.</b>
(לח) <b>וַיָּמָת שָׁאוּל, וַיִּמְלֹךְ תַּחְתָּיו בַּעַל חָנָן בֶּן עַכְבּוֹר.</b>
(לט) <b>וַיָּמָת בַּעַל חָנָן בֶּן עַכְבּוֹר, וַיִּמְלֹךְ תַּחְתָּיו הֲדַר, וְשֵׁם עִירוֹ</b><br>    <b>פָּעוּ,</b><br>    <b>וְשֵׁם אִשְׁתּוֹ מְהֵיטַבְאֵל בַּת מַטְרֵד בַּת מֵי זָהָב.</b> לא ברור מדוע היא נזכרת כלל, ומדוע מפורט ייחוסה. מֵי זָהָב הוא שם פרטי חסר משמעות, או: צורף זהב,<br>    או: כינוי לאדם עשיר מאוד. ושמא סבה העשיר של אשתו הוא שייצב את שלטונו של הדד.
(מ) <b>וְאֵלֶּה שְׁמוֹת אַלּוּפֵי עֵשָׂו לְמִשְׁפְּחֹתָם לִמְקֹמֹתָם בִּשְׁמֹתָם.</b> אלופי עשו משלו באזורים שונים<br>    <b>:</b><br>    <b>אַלּוּף תִּמְנָע, אַלּוּף עַלְוָה, אַלּוּף יְתֵת.</b> חלק מהשמות הללו נזכרו קודם, אך יש בהם גם שינויים. תמנע, למשל, לא הופיע לעיל כשם גבר.
(מא) <b>אַלּוּף אָהֳלִיבָמָה,</b> שהוא שמה של אחת מנשות עשו, אך אולי השבט או האלוף נקראו על שמה, <br>    <b>אַלּוּף אֵלָה, אַלּוּף פִּינֹן,</b>
(מב) <b>אַלּוּף קְנַז, אַלּוּף תֵּימָן, אַלּוּף מִבְצָר,</b>
(מג) <b>אַלּוּף מַגְדִּיאֵל, אַלּוּף עִירָם. אֵלֶּה אַלּוּפֵי אֱדוֹם לְמֹשְׁבֹתָם בְּאֶרֶץ אֲחֻזָּתָם,</b><br>    <b>הוּא עֵשָׂו אֲבִי אֱדוֹם.</b>
<h2>פרק לז</h2>
(א) שלא כעשו, שעבר להר שעיר –     <b>וַיֵּשֶׁב יַעֲקֹב</b> עוד בחיי אביו     <b>בְּאֶרֶץ מְגוּרֵי אָבִיו,</b>     <b>בְּאֶרֶץ כְּנָעַן.</b>
(ב) <b>אֵלֶּה תֹּלְדוֹת יַעֲקֹב: יוֹסֵף</b>. משעה שיעקב חזר לכנען, הסיפור בעיקרו יתמקד ביוסף. אף על פי שיעקב היה עדיין חי ופעיל, קורותיו כמנהיג וכיוצר התמעטו והלכו, והמוקד עבר ליוסף.      <b>בֶּן שְׁבַע עֶשְׂרֵה שָׁנָה הָיָה רֹעֶה אֶת</b>, עם     <b>אֶחָיו בַּצֹּאן</b> של הבית, כהמשך למסורת רעיית הצאן של המשפחה,          <b>וְהוּא נַעַר</b>, צעיר, או: משרת     <b>אֶת</b>, בחברת      <b>בְּנֵי בִלְהָה וְאֶת בְּנֵי זִלְפָּה, נְשֵׁי אָבִיו,</b> שהיו קרובים לגילו מבני לאה. יעקב לא הפגין את מעמדם הנחות של בני השפחות, אדרבא, בברכותיו לבניו הוא השווה את מעמדם של בני השפחות לבני רחל ולאה.     ובכל זאת, בפועל היה פער בין מעמדם למעמד בני הגבירות. כיוון שיוסף היה קרוב אליהם, ולמרות חברותו עמם –      <b>וַיָּבֵא יוֹסֵף אֶת דִּבָּתָם רָעָה אֶל אֲבִיהֶם,</b> הלשין על התנהגויותיהם הבלתי-ראויות.
(ג) <b>וְיִשְׂרָאֵל</b>, יעקב     <b>אָהַב אֶת יוֹסֵף מִכָּל בָּנָיו,</b>     <b>כִּי בֶן זְקֻנִים הוּא לוֹ,</b> בנו הקטן. אמנם בנימין, שהיה אף הוא בן האשה האהובה, רחל, היה קטן ממנו, אך אישיותו בלטה פחות. יעקב העדיף את יוסף בן רחל, בהיותו האישיות המבריקה ביותר בבניו, כפי שיעלה מן ההמשך.     נראה שרחל אמנם מתה, אך זכרהּ לא מת. להלן יוזכר שאף יוסף היה יפה תואר ויפה מראה,     וייתכן שתווי פניו הזכירו את תווי פניה של אמו. קל לשער שיוסף הועדף על פני בניו הראשונים של יעקב גם מפאת המעשים שעשו הם: ראובן סרח בתוך המשפחה, ומעשיהם של שמעון ולוי באנשי שכם עוררו מורת רוח ביעקב.      <b>וְעָשָׂה לוֹ כְּתֹנֶת פַּסִּים,</b> כתונת מיוחדת שלא דמתה לבגדיהם של שאר האחים.
(ד) <b>וַיִּרְאוּ אֶחָיו כִּי אֹתוֹ אָהַב אֲבִיהֶם מִכָּל אֶחָיו,</b> העדפת יוסף בלטה לעין הן ביחסו הכללי של יעקב לבנו והן בכתונת שעשה לו –      <b>וַיִּשְׂנְאוּ אֹתוֹ</b>     <b>וְלֹא יָכְלוּ דַּבְּרוֹ לְשָׁלֹם.</b> לא היו מסוגלים לקיים אתו תקשורת נינוחה. הם נמנעו מלפתוח עמו בשיחה והרחיקוהו ככל האפשר.
(ה) <b>וַיַּחֲלֹם יוֹסֵף חֲלוֹם וַיַּגֵּד לְאֶחָיו, וַיּוֹסִפוּ עוֹד שְׂנֹא אֹתוֹ.</b> שנאתם גברה משום שסיפר להם.
(ו) <b>וַיֹּאמֶר אֲלֵיהֶם: שִׁמְעוּ נָא הַחֲלוֹם הַזֶּה אֲשֶׁר חָלָמְתִּי:</b>     <b>וְהִנֵּה אֲנַחְנוּ מְאַלְּמִים,</b> קושרים     <b>אֲלֻמִּים</b>, אלומות, קבוצות שיבולים     <b>בְּתוֹךְ הַשָּׂדֶה</b> כרגיל. אף שבעיקר היו רועים, היו להם גם שדות משלהם.      <b>וְהִנֵּה</b> במקום שאלומתי תהיה מונחת לצד שאר האלומות –     <b>קָמָה אֲלֻמָּתִי וְגַם נִצָּבָה</b> על עמדהּ.
(ז) <b>וְהִנֵּה תְסֻבֶּינָה אֲלֻמֹּתֵיכֶם,</b> האלומות המואנשות בחלום נעו סביב אלומתי,      <b>וַתִּשְׁתַּחֲוֶיןָ לַאֲלֻמָּתִי.</b>
(ח) <b>וַיֹּאמְרוּ לוֹ אֶחָיו</b>, שהבינו שהחלום רומז למשילתו של יוסף בהם     <b>:</b>     <b>הֲמָלֹךְ תִּמְלֹךְ עָלֵינוּ, אִם מָשׁוֹל תִּמְשֹׁל בָּנוּ?!</b> אין לך סיכוי לכך.      <b>וַיּוֹסִפוּ עוֹד שְׂנֹא אֹתוֹ עַל חֲלֹמֹתָיו וְעַל דְּבָרָיו.</b> שנאת האחים ליוסף, שנבעה מהיותו הבן המועדף ומן הדיבורים השליליים שדיבר עליהם באוזני אביו, הוחרפה עוד בשל יומרתו שהתבטאה בחלום שחלם. היה עליהם להתמודד לא רק עם אח מועדף אלא עם אדם שבראשו מקננים רעיונות מגלומניים.
(ט) <b>וַיַּחֲלֹם עוֹד חֲלוֹם אַחֵר,</b> כנראה בלילה אחר,          <b>וַיְסַפֵּר אֹתוֹ לְאֶחָיו. וַיֹּאמֶר: הִנֵּה חָלַמְתִּי חֲלוֹם עוֹד, וְהִנֵּה הַשֶּׁמֶשׁ וְהַיָּרֵחַ</b>     <b>וְאַחַד עָשָׂר כּוֹכָבִים מִשְׁתַּחֲוִים לִי.</b>
(י) <b>וַיְסַפֵּר אֶל אָבִיו וְאֶל אֶחָיו.</b> בחלום הזה, שלא כבראשון, גם יעקב נטל חלק. על כן יוסף סיפר את החלום גם לאביו. <b>וַיִּגְעַר בּוֹ אָבִיו, וַיֹּאמֶר לוֹ: מָה הַחֲלוֹם הַזֶּה אֲשֶׁר חָלָמְתָּ?!</b> לבטח אין זה חלום אמתי, שהרי השמש והירח אמורים לייצג את ההורים, ואם כן –      <b>הֲבוֹא נָבוֹא אֲנִי וְאִמְּךָ וְאַחֶיךָ</b>, האם ייתכן שאני ואמך ואחיך נבוא     <b>לְהִשְׁתַּחֲוֹת לְךָ אָרְצָה?!</b> ומעבר לכך, הרי אמך כבר מתה, ולבטח החלום לא עתיד להתגשם.
(יא) <b>וַיְקַנְאוּ בוֹ אֶחָיו,</b> האחים קינאו בו הן בשל החלומות החריגים שחלם הן בגלל תגובת אביהם. יעקב לא גער בו, כאחיו, על יומרת השווא, אלא רק טען כנגדו שהחלום לא יתממש.      <b>וְאָבִיו שָׁמַר</b>, זכר     <b>אֶת הַדָּבָר.</b> אף על פי שבחוג המשפחה יעקב אמר שחלומות יוסף אינם אלא חלומות הבל, הוא זכר את החלום שכן האמין שאצורה בו משמעות.
(יב) <b>וַיֵּלְכוּ אֶחָיו לִרְעוֹת אֶת צֹאן אֲבִיהֶם בִּשְׁכֶם.</b>
(יג) <b>וַיֹּאמֶר יִשְׂרָאֵל אֶל יוֹסֵף: הֲלוֹא אַחֶיךָ רֹעִים בִּשְׁכֶם, לְכָה</b>, לךְ     <b>וְאֶשְׁלָחֲךָ אֲלֵיהֶם.</b> כיוון שהצאן עשויות להימצא שבועות וחודשים מחוץ לדיר, וכאן הרחיקו בניו מחברון עד שכם, יעקב היה מעוניין לשמור על הקשר אתם.     <b>וַיֹּאמֶר לוֹ: הִנֵּנִי.</b>
(יד) <b>וַיֹּאמֶר לוֹ: לֶךְ נָא רְאֵה אֶת שְׁלוֹם אַחֶיךָ וְאֶת שְׁלוֹם הַצֹּאן, וַהֲשִׁבֵנִי דָּבָר.</b> סַפר לי על הקורות את אחיך ואת הצאן.      <b>וַיִּשְׁלָחֵהוּ מֵעֵמֶק חֶבְרוֹן.</b> אמנם חברון ממוקמת בהרים, אך ייתכן שמשפחת יעקב ישבה בעמק שבשולי חברון.          <b>וַיָּבֹא</b> יוסף     <b>שְׁכֶמָה.</b>
(טו) <b>וַיִּמְצָאֵהוּ אִישׁ, וְהִנֵּה תֹעֶה בַּשָּׂדֶה.</b> למרות שחיפש קבוצה שלמה של רועים ועמם עדרים לא קטנים, יוסף התקשה למצאם.      <b>וַיִּשְׁאָלֵהוּ הָאִישׁ לֵאמֹר: מַה תְּבַקֵּשׁ?</b> מה אתה מחפש?
(טז) <b>וַיֹּאמֶר: אֶת אַחַי אָנֹכִי מְבַקֵּשׁ. הַגִּידָה נָּא לִי אֵיפֹה הֵם רֹעִים.</b> בוודאי הסביר כיצד הם נראים, וביקש מידע מן האיש.
(יז) <b>וַיֹּאמֶר הָאִישׁ: נָסְעוּ מִזֶּה,</b> מכאן,      <b>כִּי שָׁמַעְתִּי</b> אותם      <b>אֹמְרִים</b> זה לזה     <b>:</b>     <b>“נֵלְכָה דֹּתָיְנָה״</b>, לדותן, ומן הסתם אכן הגיעו לשם.      <b>וַיֵּלֶךְ יוֹסֵף אַחַר אֶחָיו, וַיִּמְצָאֵם בְּדֹתָן.</b>
(יח) <b>וַיִּרְאוּ אֹתוֹ מֵרָחֹק,</b> לבדו ומן הסתם במקום מבודד,      <b>וּבְטֶרֶם יִקְרַב אֲלֵיהֶם, וַיִּתְנַכְּלוּ אֹתוֹ לַהֲמִיתוֹ.</b> שנאתם כלפיו היתה כה עמוקה וקיצונית, שכשפגשו אותו לבדו מחוץ לבית אביהם, התעוררה בהם המשאלה להיפטר ממנו.
(יט) <b>וַיֹּאמְרוּ אִישׁ אֶל אָחִיו: הִנֵּה בַּעַל הַחֲלֹמוֹת</b>, חלומותיו העצימו את שנאתם כלפיו, ועל כן בכינוי גנאי זה ביטאו את איבתם וליבו אותה.      <b>הַלָּזֶה</b>, ההוא. ביטוי המורה התנכרות. יוסף היה בעיניהם כזר עוין. הנה הוא      <b>בָּא.</b>
(כ) <b>וְעַתָּה לְכוּ וְנַהַרְגֵהוּ וְנַשְׁלִכֵהוּ בְּאַחַד הַבֹּרוֹת</b> המצויים באזור      <b>וְאָמַרְנוּ: “חַיָּה רָעָה אֲכָלָתְהוּ״.</b> כיוון שבמקומות הבלתי-מיושבים מצויות חיות בר, אם נישאל על גורלו, נוכל לתלות את מותו בחיה טורפת.      <b>וְנִרְאֶה מַה יִּהְיוּ חֲלֹמֹתָיו.</b>
(כא) <b>וַיִּשְׁמַע רְאוּבֵן,</b> שבתור בכור חש אחריות,      <b>וַיַּצִּלֵהוּ מִיָּדָם. וַיֹּאמֶר: לֹא נַכֶּנּוּ נָפֶשׁ.</b> אין לנו צורך בהריגתו.
(כב) <b>וַיֹּאמֶר אֲלֵהֶם רְאוּבֵן: אַל תִּשְׁפְּכוּ דָם. הַשְׁלִיכוּ אֹתוֹ אֶל הַבּוֹר הַזֶּה אֲשֶׁר בַּמִּדְבָּר, וְיָד אַל תִּשְׁלְחוּ בוֹ.</b> הוא ימות ברעב. אל לנו להרגו בידינו. וכאן מסופר מה עלה במחשבתו של ראובן –      <b>לְמַעַן הַצִּיל אֹתוֹ מִיָּדָם, לַהֲשִׁיבוֹ אֶל אָבִיו.</b> אולי ראובן לא היה שותף באיבתם הקשה של שאר אחיו, ומשום כך פעל תחילה למניעת הריגת יוסף, ולאחר מכן ניסה לשכנעם לזרוק אותו לבור מתוך מחשבה שיחלצוֹֹ משם וישיב אותו הביתה.
(כג) <b>וַיְהִי כַּאֲשֶׁר בָּא יוֹסֵף אֶל אֶחָיו, וַיַּפְשִׁיטוּ אֶת יוֹסֵף אֶת כֻּתָּנְתּוֹ, אֶת כְּתֹנֶת הַפַּסִּים אֲשֶׁר עָלָיו.</b>
(כד) <b>וַיִּקָּחֻהוּ, וַיַּשְׁלִכוּ אֹתוֹ הַבֹּרָה.</b> והכתוב מעיר:      <b>וְהַבּוֹר</b> היה      <b>רֵק, אֵין בּוֹ מָיִם.</b> לא ברור באיזו עונה אירע הדבר, אבל כיוון שיצאו למרעה – נראה שהיתה זו תחילת הקיץ לכל המאוחר. בתקופה זו אפשר עדיין למצוא בורות שהתמלאו במי גשמים. בכל זאת, הם נמנעו מלהטביעו בבור מלא מים.
(כה) <b>וַיֵּשְׁבוּ לֶאֱכָל לֶחֶם.</b> הם לא ראו במעשה זה מעידה שמעדו ברגע של חולשה. מצפונם לא מנע מהם לקבוע סעודה בעת שאחיהם משווע ממעמקים.          <b>וַיִּשְׂאוּ עֵינֵיהֶם וַיִּרְאוּ וְהִנֵּה אֹרְחַת</b>, שיירת     <b>יִשְׁמְעֵאלִים בָּאָה מִגִּלְעָד</b> שבעבר הירדן. במשך דורות רבים עד קרוב לימינו היו נוהגים נוסעים מן הצפון למצרים לחצות את הירדן מערבה ולהמשיך לעבר השפלה דרך עמק דותן הנושק לעמק יזרעאל.      <b>וּגְמַלֵּיהֶם נֹשְׂאִים נְכֹאת</b>, בשמים בכלל,או: בושם מסוים           <b>וּצְרִי</b> הנחשב לבושם יקר מאוד שצמח בארץ אף לאחר ימי הבית השני. על הרומאים אמרו שהיו משלמים את מחירו בזהב. צרי הגלעד היה מפורסם,     וקרוב לוודאי שצמח בעיקר בעמק הירדן.      <b>וָלֹט.</b> נראה שאף הוא צמח ששימש להפקת בושם.      <b>הוֹלְכִים לְהוֹרִיד</b> את הבשמים הללו      <b>מִצְרָיְמָה</b> כדי לשווקם שם.
(כו) <b>וַיֹּאמֶר יְהוּדָה אֶל אֶחָיו: מַה בֶּצַע</b>, מה נרוויח מכך     ש     <b>נַהֲרֹג אֶת אָחִינוּ, וְכִסִּינוּ אֶת דָּמוֹ,</b> ונסתיר את העניין?!
(כז) <b>לְכוּ וְנִמְכְּרֶנּוּ</b> לעבד     <b>לַיִּשְׁמְעֵאלִים</b> שהזדמנו לכאן. הישמעאלים ירחיקו אותו מכאן,      <b>וְ</b> על כל פנים      <b>יָדֵנוּ אַל תְּהִי בוֹ,</b> אנחנו לא ניגע בו,      <b>כִּי</b> אחרי הכול     <b>אָחִינוּ בְשָׂרֵנוּ הוּא,</b> ואל לנו לפגוע בו.      <b>וַיִּשְׁמְעוּ אֶחָיו,</b> קיבלו את עצתו של יהודה.
(כח) <b>וַיַּעַבְרוּ אֲנָשִׁים מִדְיָנִים סֹחֲרִים, וַיִּמְשְׁכוּ וַיַּעֲלוּ אֶת יוֹסֵף מִן הַבּוֹר.</b> היו שזיהו את המדיינים הסוחרים עם הישמעאלים שנזכרו בפסוק הקודם – כל אלה הם נוודים סוחרים.     אחרים ראו במדיינים קבוצה שונה, שהיא שמשכה והעלתה את יוסף.          <b>וַיִּמְכְּרוּ</b>, לפי הפירוש הראשון, אחי יוסף, ולפי הפירוש השני – המדיינים,      <b>אֶת יוֹסֵף לַיִּשְׁמְעֵאלִים</b>. לפי הפירוש השני, האחים לא התנגדו למכירה, ושמא לא ידעו עליה כלל, כי קדמום המדיינים ומכרוהו, ואולי האחים הם שיזמו את העלאת יוסף על ידי המדיינים ואת מכירתו לישמעאלים.     יוסף נמכר      <b>בְּעֶשְׂרִים כָּסֶף,</b> סכום ניכר שהתחלק ביניהם.          <b>וַיָּבִיאוּ אֶת יוֹסֵף מִצְרָיְמָה.</b>
(כט) <b>וַיָּשָׁב רְאוּבֵן אֶל הַבּוֹר,</b> מכאן שלא היה אתם בעת המכירה,      <b>וְהִנֵּה אֵין יוֹסֵף בַּבּוֹר.</b>     <b>וַיִּקְרַע אֶת בְּגָדָיו</b> מחמת צער ודאגה לגורלו.
(ל) <b>וַיָּשָׁב אֶל אֶחָיו וַיֹּאמַר: הַיֶּלֶד אֵינֶנּוּ, וַאֲנִי אָנָה אֲנִי בָא?!</b> מה יקרה לי?! הוא חש שבתור האח הגדול האחריות לילד רובצת על כתפיו.
(לא) עליהם להכין את סיפור הכיסוי להיעדרו של יוסף –      <b>וַיִּקְחוּ אֶת כְּתֹנֶת יוֹסֵף, וַיִּשְׁחֲטוּ שְׂעִיר עִזִּים,</b> תיש קטן,      <b>וַיִּטְבְּלוּ אֶת הַכֻּתֹּנֶת בַּדָּם</b> של השעיר, הדומה לדמו של אדם.
(לב) <b>וַיְשַׁלְּחוּ</b> ליעקב     <b>אֶת כְּתֹנֶת הַפַּסִּים.</b>     <b>וַיָּבִיאוּ אֶל אֲבִיהֶם וַיֹּאמְרוּ: זֹאת מָצָאנוּ –</b>     <b>הַכֶּר נָא, הַכְּתֹנֶת בִּנְךָ הִיא, אִם לֹא?</b> אפשר להכיר שזוהי כתונת פסים, אבל האם זוהי כתונתו של יוסף או של אדם אחר. אנחנו לא שמנו לב לפרטיה, אך אתה, שעשית את הכתונת, בוודאי זוכר אותה.
(לג) <b>וַיַּכִּירָהּ, וַיֹּאמֶר: כְּתֹנֶת בְּנִי</b> היא זו.      <b>חַיָּה רָעָה אֲכָלָתְהוּ. טָרֹף טֹרַף יוֹסֵף.</b> אפשר להיווכח שחיה טרפה את יוסף. האחים סיפרו שמצאו את הכתונת בלבד. שרידי הגופה לא נשארו, מפני שהחיה אולי גררה אותם למקום מושבה, אך כיוון שהיא לא אכלה את הבגד, נמצאה הכתונת לבדה.
(לד) <b>וַיִּקְרַע יַעֲקֹב שִׂמְלֹתָיו,</b> כאבל,      <b>וַיָּשֶׂם שַׂק בְּמָתְנָיו, וַיִּתְאַבֵּל עַל בְּנוֹ יָמִים רַבִּים.</b>
(לה) <b>וַיָּקֻמוּ כָל בָּנָיו וְכָל בְּנֹתָיו</b>, כל הנשים שבבית, כולל נשי בניו          <b>לְנַחֲמוֹ. וַיְמָאֵן</b>, יעקב סירב     <b>לְהִתְנַחֵם,</b> למרות ניסיונות הסביבה לנחמו.      <b>וַיֹּאמֶר: כִּי</b> דבר לא ישנה את המציאות, אלא     <b>אֵרֵד אֶל בְּנִי אָבֵל שְׁאֹלָה,</b> אל השאול.      <b>וַיֵּבְךְּ אֹתוֹ</b>, את יוסף     <b>אָבִיו.</b> אמנם יעקב לא ידע בוודאות מלאה על המוות, שהרי הגופה לא נמצאה, אבל ישנן ראיות נסיבתיות לכך שיוסף נטרף.
(לו) <b>וְהַמְּדָנִים</b>, המדיינים     הסוחרים,          <b>מָכְרוּ אֹתוֹ</b>– את יוסף     <b>אֶל מִצְרָיִם</b> כעבד      <b>לְפוֹטִיפַר</b>, שהיה      <b>סְרִיס</b>. ביטוי זה אינו אומר בהכרח שסורס, אלא שהיה שר בעל תפקיד בהיכל המלך          <b>פַּרְעֹה, שַׂר הַטַּבָּחִים,</b> הממונה על ההוצאות להורג, התליין הראשי של המדינה.     נראה שיוסף נחשב סחורה טובה, שכן היה בחור יפה תואר בן שבע עשרה, שעד כה לא עבד עבודה קשה מדי. מן הסתם מכרו אותו לקונה האמיד, שיכול היה לשלם תמורתו במיטב כספו.
<h2>פרק לח</h2>
(א) <b>וַיְהִי בָּעֵת הַהִיא</b>, לפי חשבון הזמנים, הדבר אירע לפני מכירת יוסף וסמוך אליה,<br>    <br>    <b>וַיֵּרֶד יְהוּדָה מֵאֵת אֶחָיו.</b> גם לאחר שהאחים נשאו נשים והולידו ילדים, הם כנראה חיו קרוב זה לזה ועבדו יחדיו. לא ברור אם היה להם רכוש פרטי, או שהיו שותפים בעסקי המשפחה. נראה שעתה יצא יהודה ממקומם המשותף כדי לפתוח עסק עצמאי. <br>    <b>וַיֵּט עַד אִישׁ עֲדֻלָּמִי,</b> יהודה הגיע בדרכו עד עדולם, עיר בדרומה של ארץ יהודה, והתיידד עם אדם מקומי <br>    <b>וּשְׁמוֹ – חִירָה.</b>
(ב) <b>וַיַּרְא שָׁם</b>, בעדולם<br>    <b>יְהוּדָה בַּת אִישׁ כְּנַעֲנִי</b>, סוחר<br>    <br>    <b>וּשְׁמוֹ שׁוּעַ, וַיִּקָּחֶהָ,</b> נשא אותה לאשה, <br>    <b>וַיָּבֹא אֵלֶיהָ.</b>
(ג) <b>וַתַּהַר וַתֵּלֶד בֵּן, וַיִּקְרָא אֶת שְׁמוֹ עֵר.</b>
(ד) <b>וַתַּהַר עוֹד וַתֵּלֶד בֵּן, וַתִּקְרָא אֶת שְׁמוֹ אוֹנָן,</b> שם הקשור כנראה לאונים, גיבור.
(ה) <b>וַתֹּסֶף עוֹד וַתֵּלֶד בֵּן, וַתִּקְרָא אֶת שְׁמוֹ שֵׁלָה, ו</b>יהודה<br>    <b>הָיָה ב</b>מקום<br>    <b>כְזִיב בְּלִדְתָּהּ אֹתוֹ.</b> ייתכן שהערה זו נועדה להסביר את העובדה שהיא זו שנתנה את השם הן לבן השני הן לבן השלישי. אולי הסדר התקין הוא לסירוגין, ואם כך יהודה הוא שאמור לתת שם לבן השלישי; ורק מכיוון שהיה אז במקום אחר, בכזיב, קראה היא את שם הבן.
(ו) <b>וַיִּקַּח יְהוּדָה אִשָּׁה לְעֵר בְּכוֹרוֹ,</b> שהיה אמור להיות אז צעיר למדי, <br>    <b>וּשְׁמָהּ תָּמָר,</b> שעל מוצאה ועל משפחתה לא ידוע דבר. ייתכן שהיעדר ציון רקעה המשפחתי רומז לכך שאף היא לא היתה מתושבי המקום, ואכן חכמים ייחסוה לצאצאי שם.
(ז) <b>וַיְהִי עֵר בְּכוֹר יְהוּדָה רַע בְּעֵינֵי ה׳, וַיְמִתֵהוּ ה׳.</b> ער מת צעיר בשל חטאיו.
(ח) <b>וַיֹּאמֶר יְהוּדָה לְאוֹנָן: בֹּא אֶל אֵשֶׁת אָחִיךָ וְיַבֵּם אֹתָהּ,</b> שא את אשת אחיך שמת.<br>    <b>וְהָקֵם זֶרַע לְאָחִיךָ,</b> הילד או הילדים שייוולדו מנישואין אלה, ייחשבו כצאצאיו של המת, משום שהמייבם, אביהם הביולוגי, אינו אלא ממלא מקומו של המת.
(ט) <b>וַיֵּדַע אוֹנָן כִּי לֹּא לוֹ יִהְיֶה הַזָּרַע</b>. הילדים שייוולדו לו לא ייקראו על שמו אלא על שם אחיו המת, ולכן –<br>    <b>וְהָיָה אִם בָּא אֶל אֵשֶׁת אָחִיו – וְשִׁחֵת אַרְצָה.</b> הוא מנע את ההיריון באמצעות משגל נסוג, כיוון שרצה – <br>    <b>לְבִלְתִּי נְתָן זֶרַע לְאָחִיו</b> מתוך צרות עין במת. הוא העדיף שלא להוליד כלל על פני הולדת ילדים שייחשבו כבני אחיו.
(י) <b>וַיֵּרַע בְּעֵינֵי ה׳ אֲשֶׁר עָשָׂה.</b> שלא כאחיו, חטאו של אונן מפורש בכתוב. <br>    <b>וַיָּמֶת גַּם אֹתוֹ</b> בצעירותו.
(יא) <b>וַיֹּאמֶר יְהוּדָה לְתָמָר כַּלָּתוֹ: שְׁבִי</b> בתור <br>    <b>אַלְמָנָה</b> בודדה ב<br>    <b>בֵית אָבִיךְ,</b> ואל תישארי בביתי, <br>    <b>עַד</b> אשר <br>    <b>יִגְדַּל שֵׁלָה בְנִי</b> השלישי, הצעיר מער ואונן, וכנראה עדיין לא הגיע לגיל נישואין. לפי חוק הייבום, כשיגדל שלה הוא יצטרך ליבמה. ואולם יהודה לא היה מעוניין בנישואי שֵׁלה בנו לתמר, ולכן השתדל לגרום לכך שלא יתממשו, <br>    <b>כִּי אָמַר</b> בלבו<br>    <b>:</b><br>    <b>פֶּן יָמוּת גַּם הוּא כְּאֶחָיו.</b> אולי אשה זו מסוכנת, והיא המביאה מוות על בעליה. יהודה חס על בנו הנותר, ולכן שילח את תמר מביתו.<br>    <br>    <b>וַתֵּלֶךְ תָּמָר, וַתֵּשֶׁב בֵּית אָבִיהָ.</b>
(יב) <b>וַיִּרְבּוּ הַיָּמִים,</b> עברו שנים, <br>    <b>וַתָּמָת בַּת שׁוּעַ אֵשֶׁת יְהוּדָה,</b> ששמה אינו ידוע, ולאחר שהתאבל עליה כראוי – <br>    <b>וַיִּנָּחֶם יְהוּדָה</b>, הפסיק את אבלו, <br>    <b>וַיַּעַל עַל</b>, יצא לבקר אצל<br>    <b>גֹּזֲזֵי צֹאנוֹ,</b> שכנראה היו מרוחקים ממקום מושבו. אולי יהודה יצא לגז הצאן – אירוע חגיגי ומשמח – כדי להפיג את צערו על מות אשתו. <br>    <b>הוּא,</b><br>    <b>וְחִירָה רֵעֵהוּ הָעֲדֻלָּמִי,</b> באו <br>    <b>תִּמְנָתָה,</b> אל תִּמנָה. ייתכן שחברו הקרוב בא לנחמו באבלו, ועתה נלווה אליו לגז הצאן.
(יג) <b>וַיֻּגַּד לְתָמָר לֵאמֹר: הִנֵּה חָמִיךְ עֹלֶה תִמְנָתָה לָגֹז צֹאנוֹ.</b> מכיוון שתמר היתה שייכת למשפחה, נודע לה שיהודה יצא ממקומו.
(יד) היא בחרה לפעול באופן חריג – <br>    <b>וַתָּסַר בִּגְדֵי אַלְמְנוּתָהּ מֵעָלֶיהָ.</b> אלמנוֹת נהגו ללבוש בגדים מיוחדים, שהעידו על מצבן המשפחתי.<br>    מנהג זה היה משמעותי במיוחד אצל אלמנה הממתינה לייבום, כתמר, שלא היתה פנויה להינשא למי שתרצה. <br>    <b>וַתְּכַס בַּצָּעִיף,</b> רדיד גדול, יריעת אריג שהיתה עוטפת את הגוף כולו, <br>    <b>וַתִּתְעַלָּף,</b> התכסתה לגמרי, כדרכן של זונות, שבמקום בגדים רגילים היו לובשות בגדים רפויים יותר. <br>    <b>וַתֵּשֶׁב בְּפֶתַח</b> מקום שנקרא<br>    <b>עֵינַיִם,</b><br>    <br>    וייתכן שהיה זה מקום מעיינות,<br>    <br>    <b>אֲשֶׁר עַל דֶּרֶךְ תִּמְנָתָה,</b> מקום שצריך לעבור בו בדרך לתמנה, שכן ארבה ליהודה. היא נהגה כך, לא משום שהיה דופי באישיותה, אלא מתוך ייאוש – <br>    <b>כִּי רָאֲתָה כִּי גָדַל שֵׁלָה,</b> והבשיל לנישואין בהתאם למנהגי המקום, ובכל זאת – <br>    <b>וְהִיא לֹא נִתְּנָה לוֹ לְאִשָּׁה.</b> לפיכך הבינה שיהודה אינו רוצה שתינשא לבנו, ושהיא עלולה להישאר אלמנה כל ימיה.
(טו) <b>וַיִּרְאֶהָ יְהוּדָה</b> בדרך, <br>    <b>וַיַּחְשְׁבֶהָ לְזוֹנָה, כִּי כִסְּתָה פָּנֶיהָ.</b> כנראה הזונות שם היו מכוסות למחצה.
(טז) כיוון שיהודה היה אלמן בודד, בראותו אותה –<br>    <b>וַיֵּט אֵלֶיהָ אֶל הַדֶּרֶךְ,</b> סטה ממסלולו לכיוונה, <br>    <b>וַיֹּאמֶר: הָבָה נָּא אָבוֹא אֵלַיִךְ,</b> בחשבו שהיא אשה אנונימית, והכתוב מוסיף – <br>    <b>כִּי לֹא יָדַע כִּי כַלָּתוֹ הִיא.</b> לפי חוק התורה שלאחר מכן, יחסים בין חם לכלה נחשבים לגילוי עריות גמור לא רק בחיי הבן אלא גם אחרי מותו. ברור שכאן מתקיימת מערכת חוקים אחרת, שאף היא מונעת ממנה להיות אשתו.<br>    לכן אין ספק שיהודה לא היה נוהג כך, אילו ידע את זהותה.<b>וַתֹּאמֶר: מַה תִּתֶּן לִּי כִּי תָבוֹא אֵלָי?</b> כזונה מקצועית עליה לקבל שכר.
(יז) <b>וַיֹּאמֶר: אָנֹכִי אֲשַׁלַּח גְּדִי עִזִּים מִן הַצֹּאן</b> כאתנן.<b>וַתֹּאמֶר:אִם תִּתֵּן עֵרָבוֹן עַד שָׁלְחֶךָ.</b> כדי להבטיח שתשלם, תן לי עירבון כלשהו, עד שתשלח את הגדי.
(יח) <b>וַיֹּאמֶר: מָה הָעֵרָבוֹן אֲשֶׁר אֶתֶּן לָּךְ?</b> איזה עירבון תרצי?<b>וַתֹּאמֶר: חֹתָמְךָ,</b> המצוי בטבעתך או הצמוד לגופך באופן אחר, <br>    <b>וּפְתִילֶךָ</b>, חגורתך <br>    <b>וּמַטְּךָ אֲשֶׁר בְּיָדֶךָ,</b> כנראה מטה מושלים, שכן יהודה נהג כמנהיג זוטר, כמשתמע מן ההמשך.<b>וַיִּתֶּן לָּהּ,וַיָּבֹא אֵלֶיהָ,וַתַּהַר לוֹ.</b> העובדה שיהודה נתן לה את חותמו האישי, חפץ שלא נהגו לתת או להשאיל, כיוון שבאמצעותו היו מאשרים את אמינותו של מסמך או מכתב, והוסיף אף חפצים אישיים אחרים, מעידה שלא נהג בשיקול דעת באותה עת.
(יט) אחרי שיהודה הלך, גם היא – <br>    <b>וַתָּקָם וַתֵּלֶךְ, וַתָּסַר צְעִיפָהּ מֵעָלֶיהָ, וַתִּלְבַּשׁ בִּגְדֵי אַלְמְנוּתָהּ.</b> היא השיגה את מבוקשתה, שכן כך הבטיחה שיהודה ייבם אותה, וכך ישתנה מעמדה, והיא תהפוך מאלמנה חשוכת ילדים לאשה נשואה לאיש ממשפחה זו ולאם.
(כ) לאחר זמן <br>    <b>וַיִּשְׁלַח יְהוּדָה אֶת גְּדִי הָעִזִּים</b> מתוך הגינותו, ומשום שהיה מעוניין בהשבת הערבונות שהפקיד בידיה, <br>    <b>בְּיַד רֵעֵהוּ הָעֲדֻלָּמִי,</b> כיוון שחירה היה חברו הקרוב, יהודה לא חשש ולא התבייש למנותו לשליחות זו. אולם, כשבא <br>    <b>לָקַחַת הָעֵרָבוֹן מִיַּד הָאִשָּׁה,</b> הגיע לאותו מקום <br>    <b>וְלֹא מְצָאָהּ.</b>
(כא) <b>וַיִּשְׁאַל אֶת אַנְשֵׁי מְקֹמָהּ לֵאמֹר:</b><br>    <b>אַיֵּה הַקְּדֵשָׁה,</b> הזונה אשר<br>    <b>הִיא</b> היתה<br>    <b>בָעֵינַיִם</b>, באותו מקום, או: ליד המעין <br>    <b>עַל הַדָּרֶךְ?וַיֹּאמְרוּ: לֹא הָיְתָה בָזֶה קְדֵשָׁה.</b>
(כב) <b>וַיָּשָׁב אֶל יְהוּדָה וַיֹּאמֶר:</b> אני <br>    <b>לֹא מְצָאתִיהָ, וְגַם אַנְשֵׁי הַמָּקוֹם אָמְרוּ: “לֹא הָיְתָה בָזֶה קְדֵשָׁה״.</b>
(כג) <b>וַיֹּאמֶר יְהוּדָה:</b> אם כך – ש<br>    <b>תִּקַּח לָהּ</b> את העירבון, <br>    <b>פֶּן נִהְיֶה לָבוּז,</b> שמא יבוזו לי.<br>    <b>הִנֵּה שָׁלַחְתִּי הַגְּדִי הַזֶּה, וְאַתָּה לֹא מְצָאתָהּ.</b> אם אין היא רוצה או יכולה לתבוע את האתנן – יישאר העירבון בידיה. אף על פי שהחפצים שהפקיד בידיה היו חשובים ליהודה, הוא לא היה מעוניין להמשיך לחפש אחריה.
(כד) <b>וַיְהִי כְּמִשְׁלֹשׁ חֳדָשִׁים,</b> כשלושה חודשים לאחר פגישתו עם תמר <br>    <b>וַיֻּגַּד לִיהוּדָה לֵאמֹר: זָנְתָה תָּמָר כַּלָּתֶךָ, וְ</b> הסימן לכך – <br>    <b>גַם הִנֵּה הָרָה לִזְנוּנִים.</b> נראה שתמר היתה שלמה עם המעשה שעשתה, שכן קיימה את רוח חוק הייבום, ועל כן לא ניסתה להסתיר את הריונה. ואולם כיוון שהיא פיתתה את יהודה בערמה, ואיש מלבדה לא ידע מיהו אבי העובר שבבטנה, היתה נתונה בסכנה, משום שהיתה כבולה למשפחת בעליה ולאחיהם במעין קשר אירוסין.<br>    <b>וַיֹּאמֶר יְהוּדָה</b>, חמיה וראש המשפחה, שהיה אף בעל מעמד נכבד במיוחד<br>    <b>: הוֹצִיאוּהָ וְתִשָּׂרֵף.</b>
(כה) <b>הִיא מוּצֵאת</b> לקבל את עונשה, <br>    <b>וְהִיא שָׁלְחָה אֶל חָמִיהָ.</b> כיוון שהיתה כבולה, עטפה, מן הסתם, את חפצי העירבון שקיבלה מיהודה, ושלחה אותם אליו על ידי שליח, <br>    <b>לֵאמֹר</b>, שיאמר לו<br>    <b>: לְאִישׁ אֲשֶׁר אֵלֶּה לּוֹ אָנֹכִי הָרָה.</b><br>    <b>וַתֹּאמֶר: הַכֶּר נָא לְמִי הַחֹתֶמֶת וְהַפְּתִילִים וְהַמַּטֶּה הָאֵלֶּה.</b>
(כו) <b>וַיַּכֵּר יְהוּדָה</b> את חפציו, <br>    <b>וַיֹּאמֶר: צָדְקָה מִמֶּנִּי,</b> בעצם היא צודקת, <br>    <b>כִּי עַל כֵּן</b>, מפני ש<br>    <b>לֹא נְתַתִּיהָ לְשֵׁלָה בְנִי.</b> לכן היתה לה זכות מסוימת גם בי. על כן אי אפשר להאשימה בזנות.<b>וְלֹא יָסַף עוֹד לְדַעְתָּהּ,</b> לא קרב אליה עוד, שכן כבר מילא את חובתו. יהודה הכיר בחוקיות של יזמתה ושל פרי בטנה, אך לא היה מעוניין להמשיך את הקשר אִתה.
(כז) <b>וַיְהִי בְּעֵת לִדְתָּהּ</b> התברר –<br>    <b>וְהִנֵּה תְאוֹמִים בְּבִטְנָהּ.</b>
(כח) <b>וַיְהִי בְלִדְתָּהּ,</b> בזמן הלידה, שכנראה לא היתה קלה, אחד התינוקות הללו – <br>    <b>וַיִּתֶּן יָד,</b> הושיט את ידו החוצה. נוכח מאורע חריג זה – <br>    <b>וַתִּקַּח הַמְיַלֶּדֶת, וַתִּקְשֹׁר עַל יָדוֹ שָׁנִי,</b> חוט צמר שנצבע באמצעות תולעת שני באדום. <br>    <b>לֵאמֹר,</b> כסימן שמשמעו: <br>    <b>זֶה יָצָא רִאשֹׁנָה,</b> כדי לזהות את הבן הבכור.
(כט) אולם <br>    <b>וַיְהִי כְּמֵשִׁיב יָדוֹ.</b> תוך כדי הלידה חזרה היד פנימה, <br>    <b>וְהִנֵּה יָצָא אָחִיו</b> ראשון, וכך התינוק שלא סומן כבכור היה הבכור. <br>    <b>וַתֹּאמֶר</b> לתינוק שיצא ראשון<br>    <b>: מַה פָּרַצְתָּ עָלֶיךָ פָּרֶץ</b>, התפרצת, הרי אחיך כבר עמד לצאת לפניך?! לכן – <br>    <b>וַיִּקְרָא</b> יהודה את<br>    <b>שְׁמוֹ פָּרֶץ.</b>
(ל) <b>וְאַחַר יָצָא אָחִיו אֲשֶׁר עַל יָדוֹ הַשָּׁנִי, וַיִּקְרָא שְׁמוֹ זָרַח,</b> בגלל הצבע האדום שהבהיק בחוט שעל ידו.
<h2>פרק לט</h2>
(א) <b>וְיוֹסֵף הוּרַד מִצְרָיְמָה</b> כעבד חסר זכויות. <br>    <b>וַיִּקְנֵהוּ פּוֹטִיפַר סְרִיס פַּרְעֹה, שַׂר הַטַּבָּחִים</b> שהיה <br>    <b>אִישׁ מִצְרִי מִיַּד הַיִּשְׁמְעֵאלִים אֲשֶׁר הוֹרִדֻהוּ שָׁמָּה.</b>
(ב) <b>וַיְהִי ה׳ אֶת</b>, עם<br>    <b>יוֹסֵף, וַיְהִי אִישׁ מַצְלִיחַ</b> בבית פוטיפר. אף על פי שהגיע כצעיר חסר ניסיון שאינו דובר את לשון המקום, ולמרות שהיה עליו לגשר על פער תרבותי גדול, שכן בא מתרבות כפרית אל העיר המפותחת, הצלחתו בלטה לעיני כול. <br>    <b>וַיְהִי בְּבֵית אֲדֹנָיו הַמִּצְרִי.</b>
(ג) אחרי שיוסף שהה שם –<br>    <b>וַיַּרְא אֲדֹנָיו כִּי ה׳ אִתּוֹ, וְכֹל אֲשֶׁר הוּא עֹשֶׂה ה׳ מַצְלִיחַ בְּיָדוֹ.</b> תחילה פוטיפר הבחין בהצלחתו.
(ד) <b>וַיִּמְצָא יוֹסֵף חֵן בְּעֵינָיו,</b> בעיני פוטיפר, <br>    <b>וַיְשָׁרֶת אֹתוֹ.</b> עָבד כמשרתו האישי. לאחר מכן, העלה אותו פוטיפר בדרגה – <br>    <b>וַיַּפְקִדֵהוּ</b>, מינה אותו<br>    <b>עַל בֵּיתוֹ</b>, <br>    <b>וְכָל</b> מה ש<br>    <b>יֶשׁ לוֹ נָתַן בְּיָדוֹ,</b> מפני שראה הן את הצלחתו הן את אמינותו.
(ה) <b>וַיְהִי מֵאָז הִפְקִיד אֹתוֹ בְּבֵיתוֹ וְעַל כָּל אֲשֶׁר יֶשׁ לוֹ, וַיְבָרֶךְ ה׳ אֶת בֵּית הַמִּצְרִי בִּגְלַל יוֹסֵף. וַיְהִי בִּרְכַּת ה׳ בְּכָל אֲשֶׁר יֶשׁ לוֹ – בַּבַּיִת וּבַשָּׂדֶה.</b> נוסף על שגשוגו של יוסף, גילה פוטיפר שההצלחה האירה פניה גם לו עצמו. הוא חש שנוכחותו של יוסף הביאה אל ביתו ונכסיו ברכה.
(ו) על כן – <br>    <b>וַיַּעֲזֹב כָּל אֲשֶׁר לוֹ בְּיַד יוֹסֵף,</b> הוא העביר את ניהול משק ביתו ביד יוסף. <br>    <b>וְלֹא יָדַע אִתּוֹ מְאוּמָה</b>. מכיוון שסמך על יוסף לחלוטין לא ערך ביקורת אחריו ולא בדק אחריו, <br>    <b>כִּי אִם הַלֶּחֶם אֲשֶׁר הוּא אוֹכֵל.</b> פוטיפר היה מגיע לביתו רק לשם אכילת לחמו, ולא נדרש לעסוק עוד בענייני הבית.<br>    ההערה הבאה משמעותית להמשך הסיפור – <br>    <b>וַיְהִי יוֹסֵף יְפֵה תֹאַר וִיפֵה מַרְאֶה.</b> נראה שיוסף, שהיה אז כבן שמונה עשרה או עשרים, היה דומה לאמו, שאף היא תוארה כך.
(ז) <b>וַיְהִי אַחַר הַדְּבָרִים הָאֵלֶּה.</b> אחרי שיוסף קוּדם למעמד גבוה משל שאר משרתי פוטיפר, ומן הסתם התלבש באופן מרשים יותר –<br>    <b>וַתִּשָּׂא אֵשֶׁת אֲדֹנָיו אֶת עֵינֶיהָ אֶל יוֹסֵף,</b> חשקה בו, <br>    <b>וַתֹּאמֶר: שִׁכְבָה עִמִּי.</b> בהיותו עבד היא דיברה אליו באופן ישיר ובוטה.
(ח) <b>וַיְמָאֵן.</b> כדי שאשת פוטיפר לא תיפגע מסירובו של המשרת, הוא הסביר לה שלא סירב להצעתה בגלל המראה שלה וכדומה – <br>    <b>וַיֹּאמֶר אֶל אֵשֶׁת אֲדֹנָיו: הֵן אֲדֹנִי,</b> פוטיפר<br>    <b>לֹא יָדַע אִתִּי מַה</b>, הוא סומך עלי, עד כדי כך שאין הוא יודע דבר על ענייני<br>    <b>בַּבָּיִת</b>, <br>    <b>וְכֹל אֲשֶׁר יֶשׁ לוֹ נָתַן בְּיָדִי.</b>
(ט) <b>אֵינֶנּוּ גָדוֹל בַּבַּיִת הַזֶּה מִמֶּנִּי, וְלֹא חָשַׂךְ מִמֶּנִּי מְאוּמָה,</b> הוא העניק לי תנאי חיים טובים, ולא מנע ממני בבית – <br>    <b>כִּי אִם אוֹתָךְ, בַּאֲשֶׁר אַתְּ אִשְׁתּוֹ.</b> ומעבר לנימוק האנושי, שתהיה זו בגידה וכפיות טובה כלפי האדון שהעניק לי תנאי עבודה אלו ונתן בי אמון, קיים גם הנימוק הדתי – <br>    <b>וְאֵיךְ אֶעֱשֶׂה הָרָעָה הַגְּדֹלָה הַזֹּאת, וְחָטָאתִי לֵאלֹהִים?</b>
(י) <b>וַיְהִי כְּדַבְּרָהּ אֶל יוֹסֵף יוֹם יוֹם</b>. למרות סירובו המשיכה בהפצרותיה, <br>    <b>וְלֹא שָׁמַע אֵלֶיהָ לִשְׁכַּב אֶצְלָהּ, לִהְיוֹת עִמָּהּ.</b> היא ניסתה לפתותו ככל יכולתה. וכשסירב ביקשה ממנו שישכב במיטתה בלבד, שיהיה רק בצדהּ.<br>    אך ככל שהפצירה, יוסף, שנקרע בין המגבלה המצפונית והדתית לבין הפיתוי, התאמץ לחמוק ממנה.
(יא) <b>וַיְהִי כְּהַיּוֹם הַזֶּה,</b> באחד הימים, שהיה כנראה יום חגיגי, <br>    <b>וַיָּבֹא</b> יוסף<br>    <b>הַבַּיְתָה לַעֲשׂוֹת מְלַאכְתּוֹ,</b><br>    <b>וְאֵין אִישׁ מֵאַנְשֵׁי הַבַּיִת שָׁם בַּבָּיִת,</b> ייתכן שכולם יצאו לחגוג באירוע או בחג כלשהו.<br>    יוסף העבד הנאמן נשאר בבית, ואילו האשה לא הלכה בגלל תכניותיה –
(יב) <b>וַתִּתְפְּשֵׂהוּ בְּבִגְדוֹ לֵאמֹר: שִׁכְבָה עִמִּי.</b> תביעתה החריפה – היא החזיקה בבגדו.<b>וַיַּעֲזֹב בִּגְדוֹ בְּיָדָהּ.</b> בגדיהם היו גלימות עיטוף. לכן כשאחזה בבגדו, יכול היה לפשטו ולהשאירו בידה. <br>    <b>וַיָּנָס</b>, יוסף ברח ממנה<br>    <b>וַיֵּצֵא הַחוּצָה.</b>
(יג) <b>וַיְהִי כִּרְאוֹתָהּ כִּי עָזַב בִּגְדוֹ בְּיָדָהּ וַיָּנָס הַחוּצָה,</b> כאשר כבר לא יכלה לפרש עוד את סירובו כניסיון להתגרות בה או כדחיית העניין לזמן מתאים יותר, חשה את עצמת העלבון, הן משום שלא הגשימה את תשוקתה, הן משום שהעבד – הנחות ממנה – העז לסרב לה.
(יד) אשת פוטיפר ביקשה אפוא לחפות על עצמה ואף לנקום בו – <br>    <b>וַתִּקְרָא לְאַנְשֵׁי בֵיתָהּ, וַתֹּאמֶר לָהֶם לֵאמֹר: רְאוּ, הֵבִיא לָנוּ</b>– לא הזכירה מי הביא, אך ברור שהיא מתכוונת לבעלה –<br>    <b>אִישׁ עִבְרִי לְצַחֶק בָּנוּ.</b> לשטות<br>    או להתעלל בנו.<br>    <br>    <b>בָּא אֵלַי לִשְׁכַּב עִמִּי –</b><br>    <b>וָאֶקְרָא בְּקוֹל גָּדוֹל.</b> כאשה הגונה צעקתי מיד.
(טו) <b>וַיְהִי כְשָׁמְעוֹ כִּי הֲרִימֹתִי קוֹלִי וָאֶקְרָא,</b><br>    <b>וַיַּעֲזֹב בִּגְדוֹ אֶצְלִי.</b><br>    <b>וַיָּנָס וַיֵּצֵא הַחוּצָה.</b>
(טז) אשת פוטיפר לא הסתפקה בסיפור הדבר באוזני אנשי ביתה – <br>    <b>וַתַּנַּח בִּגְדוֹ אֶצְלָהּ, עַד בּוֹא אֲדֹנָיו אֶל בֵּיתוֹ.</b>
(יז) <b>וַתְּדַבֵּר אֵלָיו כַּדְּבָרִים הָאֵלֶּה לֵאמֹר</b> שוב<br>    <b>:</b><br>    <b>בָּא אֵלַי הָעֶבֶד הָעִבְרִי אֲשֶׁר הֵבֵאתָ לָּנוּ</b>, שאתה גידלת ורוממת,<br>    <b>לְצַחֶק בִּי.</b>
(יח) <b>וַיְהִי כַּהֲרִימִי קוֹלִי וָאֶקְרָא – וַיַּעֲזֹב בִּגְדוֹ אֶצְלִי וַיָּנָס הַחוּצָה.</b>
(יט) <b>וַיְהִי כִשְׁמֹעַ אֲדֹנָיו אֶת דִּבְרֵי אִשְׁתּוֹ, אֲשֶׁר דִּבְּרָה אֵלָיו לֵאמֹר: כַּדְּבָרִים הָאֵלֶּה עָשָׂה לִי עַבְדֶּךָ,</b> ניסה לאנוס אותי, <br>    <b>וַיִּחַר אַפּוֹ.</b> פוטיפר כעס, אך הכתוב אינו אומר על מי.
(כ) <b>וַיִּקַּח אֲדֹנֵי יוֹסֵף אֹתוֹ, וַיִּתְּנֵהוּ אֶל בֵּית הַסֹּהַר.</b> ללא כל דיון או משפט פוטיפר כלא את יוסף כדי להענישו ב<br>    <b>מְקוֹם אֲשֶׁר אֲסִירֵי הַמֶּלֶךְ אֲסוּרִים.</b> מן ההמשך מסתבר שאלה היו אסירים פוליטיים מכובדים ולא עבריינים פליליים. <br>    <b>וַיְהִי שָׁם בְּבֵית הַסֹּהַר</b> כאחד האסירים.
(כא) <b>וַיְהִי ה׳ אֶת יוֹסֵף, וַיֵּט אֵלָיו חָסֶד. וַיִּתֵּן חִנּוֹ בְּעֵינֵי שַׂר בֵּית הַסֹּהַר.</b> ליוסף היה הכשרון לשאת חן בעיני אנשים מחוץ למשפחתו. קסמו האישי פעל את פעולתו גם בשר בית הסוהר, שהבחין בו,
(כב) ולאחר זמן מה – <br>    <b>וַיִּתֵּן שַׂר בֵּית הַסֹּהַר בְּיַד יוֹסֵף אֵת כָּל הָאֲסִירִם אֲשֶׁר בְּבֵית הַסֹּהַר.</b> אף על פי שיוסף עדיין היה אסיר, שוב זכה בתפקיד ניהולי. כנראה נחשב לאסיר נאמן ומוצלח ולמנהל מצוין, ולכן התמנה לטפל בענייניהם של כל האסירים. <br>    <b>וְאֵת כָּל אֲשֶׁר עֹשִׂים שָׁם הוּא,</b> יוסף,<br>    <b>הָיָה עֹשֶׂה.</b> יוסף קבע את סדרי בית הסוהר – מהם זמני האוכל, זמני היציאה ושאר סדרי החיים של האסירים.
(כג) לאחר זמן אף כאן – <br>    <b>אֵין שַׂר בֵּית הַסֹּהַר רֹאֶה אֶת כָּל מְאוּמָה בְּיָדוֹ.</b> שר בית הסוהר סמך עליו באופן מוחלט, ולא בדק אחריו דבר, <br>    <b>בַּאֲשֶׁר</b> הכול ראו כי<br>    <b>ה׳ אִתּוֹ,</b><br>    <b>וַאֲשֶׁר הוּא עֹשֶׂה – ה׳ מַצְלִיחַ.</b> יוסף לא היה רק יפה תואר ויפה מראה; קסמו האישי פעל על כל סביבתו – על פוטיפר, על אשתו ועל שר בית הסוהר, ובהמשך הוא יפעל גם על אנשים נוספים. לצד הצלחתו הגשמית החריגה דבר-מה באישיותו משדר לסובביו שה׳ עמו, ושהוא קשור אל הקדושה העליונה.
<h2>פרק מ</h2>
(א) <b>וַיְהִי אַחַר הַדְּבָרִים הָאֵלֶּה,</b> לאחר שיוסף קיבל תפקיד משמעותי בבית הסוהר, <br>    <b>חָטְאוּ מַשְׁקֵה מֶלֶךְ מִצְרַיִם</b>, שר המשקים, האחראי על נתינת המשקה למלך, <br>    <b>וְהָאֹפֶה</b>, שר האופים של המלך, <br>    <b>לַאֲדֹנֵיהֶם, לְמֶלֶךְ מִצְרָיִם.</b>
(ב) <b>וַיִּקְצֹף</b>, כעס<br>    <b>פַּרְעֹה עַל שְׁנֵי סָרִיסָיו, עַל שַׂר הַמַּשְׁקִים וְעַל שַׂר הָאוֹפִים.</b> התורה אינה מפרשת מדוע. המדרשים מספרים שכעס בשל עצמים זרים שמצא ביין ובלחם.
(ג) <b>וַיִּתֵּן אֹתָם בְּמִשְׁמַר בֵּית שַׂר הַטַּבָּחִים</b>, הממונה על ההוצאות להורג<br>    <br>    <b>אֶל בֵּית הַסֹּהַר, מְקוֹם אֲשֶׁר יוֹסֵף אָסוּר שָׁם.</b> בית סוהר זה שימש כבית מעצר למכובדים.
(ד) כיוון שמדובר באנשים רמי-מעלה, העשויים לשוב אל השלטון, הם זכו לתנאים מיוחדים –<br>    <b>וַיִּפְקֹד שַׂר הַטַּבָּחִים אֶת יוֹסֵף אִתָּם, וַיְשָׁרֶת אֹתָם.</b> פוטיפר הורה ליוסף לשרתם. <br>    <b>וַיִּהְיוּ יָמִים</b>, כשנה<br>    <br>    <b>בְּמִשְׁמָר,</b> במעצר.
(ה) <b>וַיַּחַלְמוּ חֲלוֹם שְׁנֵיהֶם,</b> שר המשקים ושר האופים חלמו את חלומותיהם,<br>    <b>אִישׁ חֲלֹמוֹ בְּלַיְלָה אֶחָד, אִישׁ כְּפִתְרוֹן חֲלֹמוֹ,</b> חלומו של כל אחד דומה לפתרונו שיוברר בהמשך,<br>    <br>    <b>הַמַּשְׁקֶה וְהָאֹפֶה אֲשֶׁר לְמֶלֶךְ מִצְרַיִם, אֲשֶׁר אֲסוּרִים בְּבֵית הַסֹּהַר.</b>
(ו) <b>וַיָּבֹא אֲלֵיהֶם יוֹסֵף בַּבֹּקֶר</b> כדי לדאוג לצורכי הבוקר שלהם, <br>    <b>וַיַּרְא אֹתָם וְהִנָּם זֹעֲפִים,</b> מוטרדים ומודאגים.
(ז) כמשרתם, הבחין יוסף בשינוי שחל בפניהם –<br>    <b>וַיִּשְׁאַל אֶת סְרִיסֵי פַרְעֹה אֲשֶׁר אִתּוֹ בְמִשְׁמַר בֵּית אֲדֹנָיו, לֵאמֹר: מַדּוּעַ פְּנֵיכֶם רָעִים הַיּוֹם?</b>
(ח) <b>וַיֹּאמְרוּ אֵלָיו: חֲלוֹם חָלַמְנוּ, וּפֹתֵר אֵין אֹתוֹ.</b> איננו מסוגלים לפענח את חלומותינו הסתומים, אך אנו חשים שיש בהם מסר חשוב. <br>    <b>וַיֹּאמֶר אֲלֵהֶם יוֹסֵף: הֲלוֹא לֵאלֹהִים פִּתְרֹנִים,</b> הרי פתרון החלום ומימושו מצויים בידי ה׳ ולא יבואו מכוחם של הנוגעים בדבר. רק אלוקים הוא גם מי שיוכל להודיע הפתרון.<br>    על כן – <br>    <b>סַפְּרוּ נָא לִי.</b> אולי אצליח לפתרו.
(ט) יוסף הצליח לשאת חן גם בעיני שני השרים הללו, והם נתנו בו אמון – <br>    <b>וַיְסַפֵּר שַׂר הַמַּשְׁקִים אֶת חֲלֹמוֹ לְיוֹסֵף, וַיֹּאמֶר לוֹ: בַּחֲלוֹמִי</b> חלמתי <br>    <b>וְהִנֵּה גֶפֶן לְפָנָי.</b>
(י) <b>וּבַגֶּפֶן שְׁלֹשָׁה שָׂרִיגִם,</b> ענפים.<br>    <b>וְהִיא כְפֹרַחַת עָלְתָה נִצָּהּ,</b> ראיתי את הגפן צומחת – מלבלבת ומעלה ניצנים, ולבסוף <br>    <b>הִבְשִׁילוּ אַשְׁכְּלֹתֶיהָ עֲנָבִים.</b>
(יא) <b>וְכוֹס פַּרְעֹה בְּיָדִי; וָאֶקַּח אֶת הָעֲנָבִים, וָאֶשְׂחַט</b>, סחטתי<br>    <b>אֹתָם אֶל כּוֹס פַּרְעֹה,</b> הכנתי מן הענבים יין,<br>    <b>וָאֶתֵּן אֶת הַכּוֹס עַל כַּף</b> ידו של<br>    <b>פַּרְעֹה.</b>
(יב) <b>וַיֹּאמֶר לוֹ יוֹסֵף: זֶה פִּתְרֹנוֹ – שְׁלֹשֶׁת הַשָּׂרִגִים, שְׁלֹשֶׁת יָמִים הֵם.</b>
(יג) <b>בְּעוֹד שְׁלֹשֶׁת יָמִים יִשָּׂא</b>, ירים<br>    <b>פַרְעֹה אֶת רֹאשֶׁךָ,</b> ירומם את מעמדך,<br>    <b>וַהֲשִׁיבְךָ עַל כַּנֶּךָ,</b> לתפקידך הקודם, ואז יתקיים החלום כפשוטו –<br>    <b>וְנָתַתָּ כוֹס פַּרְעֹה בְּיָדוֹ, כַּמִּשְׁפָּט הָרִאשׁוֹן אֲשֶׁר הָיִיתָ מַשְׁקֵהוּ.</b>
(יד) כעת מראה יוסף עד כמה הוא בטוח בפתרונו – <br>    <b>כִּי אִם זְכַרְתַּנִי אִתְּךָ כַּאֲשֶׁר יִיטַב לָךְ, וְעָשִׂיתָ נָּא עִמָּדִי חָסֶד.</b> זכור גם אותי כשחלומך יתגשם ותשוב לתפקידך הקודם, <br>    <b>וְהִזְכַּרְתַּנִי אֶל פַּרְעֹה, וְהוֹצֵאתַנִי</b>, וכך תגרום להוציא אותי<br>    <b>מִן הַבַּיִת הַזֶּה,</b> מבית האסורים.
(טו) <b>כִּי גֻנֹּב גֻּנַּבְתִּי מֵאֶרֶץ הָעִבְרִים.</b> לא נולדתי כעבד; אני אדם חופשי שנחטף. <br>    <b>וְגַם פֹּה לֹא עָשִׂיתִי מְאוּמָה</b>, לא חטאתי ואני חף מפשע,<br>    <b>כִּי שָׂמוּ אֹתִי בַּבּוֹר.</b>
(טז) <b>וַיַּרְא שַׂר הָאֹפִים כִּי טוֹב פָּתָר,</b> הפתרון נראה לו יפה ונכון. היו שדרשו שכל אחד מהשרים חלם את חלומו שלו ואת פתרון החלום של חברו.<br>    <br>    <b>וַיֹּאמֶר</b> שר האופים<br>    <b>אֶל יוֹסֵף: אַף אֲנִי בַּחֲלוֹמִי, וְהִנֵּה שְׁלֹשָׁה סַלֵּי חֹרִי</b>, סלים קלועים כרשת, המיועדים לרוב למיני מאפה, שכן הם מאפשרים אוורור העוגות והלחמים, <br>    <b>עַל רֹאשִׁי.</b>
(יז) הסלים היו מונחים על ראשי זה על גבי זה,<br>    <b>וּבַסַּל הָעֶלְיוֹן –</b><br>    <b>מִכֹּל מַאֲכַל פַּרְעֹה מַעֲשֵׂה אֹפֶה. וְהָעוֹף אֹכֵל אֹתָם מִן הַסַּל מֵעַל רֹאשִׁי.</b>
(יח) <b>וַיַּעַן יוֹסֵף וַיֹּאמֶר: זֶה פִּתְרֹנוֹ – שְׁלֹשֶׁת הַסַּלִּים, שְׁלֹשֶׁת יָמִים הֵם.</b>
(יט) <b>בְּעוֹד שְׁלֹשֶׁת יָמִים יִשָּׂא</b>, יסיר<br>    <b>פַרְעֹה אֶת רֹאשְׁךָ מֵעָלֶיךָ, וְתָלָה אוֹתְךָ עַל עֵץ, וְאָכַל הָעוֹף אֶת בְּשָׂרְךָ מֵעָלֶיךָ.</b> משהו מן החלום יתממש – העוף אמנם יאכל, אך לא את המאפים אלא אותך. בחלום הזה, שלא כבחלום הראשון, החזרה המיוחלת אינה מתממשת. העוף אוכל את המאפה במקום פרעה.
(כ) <b>וַיְהִי בַּיּוֹם הַשְּׁלִישִׁי, יוֹם הֻלֶּדֶת אֶת פַּרְעֹה,</b> היום שבו חגגו בפומבי את תאריך הולדת פרעה, <br>    <b>וַיַּעַשׂ מִשְׁתֶּה לְכָל עֲבָדָיו,</b> ובמשתה הזה – <br>    <b>וַיִּשָּׂא אֶת רֹאשׁ שַׂר הַמַּשְׁקִים וְאֶת רֹאשׁ שַׂר הָאֹפִים בְּתוֹךְ עֲבָדָיו.</b> בשבתו בקרב פמלייתו נזכר פרעה בהיעדרם של שני השרים הללו. נראה שכשחטאו השליכם בכעסו לבית הסוהר, ולא דן אותם. עתה גזר את דינם.
(כא) הוא הגיע למסקנה ששר המשקים ביצע את עבודתו כראוי, והוא חף מפשע, ואילו שר האופים לא נהג כשורה, ועל כן –<br>    <b>וַיָּשֶׁב אֶת שַׂר הַמַּשְׁקִים עַל מַשְׁקֵהוּ, וַיִּתֵּן הַכּוֹס עַל כַּף פַּרְעֹה,</b>
(כב) <b>וְאֵת שַׂר הָאֹפִים תָּלָה</b> פרעה, <br>    <b>כַּאֲשֶׁר</b>, כמו ש<br>    <b>פָּתַר לָהֶם יוֹסֵף.</b>
(כג) למרות ששר המשקים נוכח שפתרונו של יוסף התממש באופן מדויק –<br>    <b>וְלֹא זָכַר שַׂר הַמַּשְׁקִים אֶת</b> בקשת <br>    <b>יוֹסֵף</b> מיד, וגם לאחר זמן – <br>    <b>וַיִּשְׁכָּחֵהוּ,</b> שהרי לא נתקל עוד ביוסף.
<h2>פרק מא</h2>
(א) <b>וַיְהִי מִקֵּץ שְׁנָתַיִם יָמִים,</b> מאז שב שר המשקים לתפקידו, <br>    <b>וּפַרְעֹה חֹלֵם,</b><br>    <b>וְהִנֵּה</b> בחלומו הוא <br>    <b>עֹמֵד עַל</b> יד<br>    <b>הַיְאֹר,</b> הנילוס. ביאור המצרי היו תלויים כל חייה של מצרים.
(ב) <b>וְהִנֵּה מִן הַיְאֹר עֹלֹת שֶׁבַע פָּרוֹת יְפוֹת מַרְאֶה וּבְרִיאֹת בָּשָׂר,</b> שמנות, <br>    <b>וַתִּרְעֶינָה בָּאָחוּ,</b> בשטח המרעה.
(ג) <b>וְהִנֵּה שֶׁבַע פָּרוֹת אֲחֵרוֹת עֹלוֹת אַחֲרֵיהֶן מִן הַיְאֹר,</b> והן <br>    <b>רָעוֹת מַרְאֶה וְדַקּוֹת בָּשָׂר,</b> רזות,<br>    <b>וַתַּעֲמֹדְנָה אֵצֶל הַפָּרוֹת עַל שְׂפַת הַיְאֹר.</b>
(ד) <b>וַתֹּאכַלְנָה הַפָּרוֹת רָעוֹת הַמַּרְאֶה וְדַקֹּת הַבָּשָׂר אֵת שֶׁבַע הַפָּרוֹת יְפֹת הַמַּרְאֶה וְהַבְּרִיאֹת. וַיִּיקַץ פַּרְעֹה.</b> פרעה התעורר משנתו, כנראה בגלל הזעזוע ממראה הפרות האוכלות פרות.
(ה) <b>וַיִּישָׁן וַיַּחֲלֹם שֵׁנִית</b> באותו לילה, <br>    <b>וְהִנֵּה שֶׁבַע שִׁבֳּלִים עֹלוֹת בְּקָנֶה אֶחָד,</b> מתוך גבעול אחד. בשנים דשנות במיוחד עולות לפעמים שתיים או שלוש שיבולים מקנה אחד. המראה שחוזה פרעה בחלומו חריג ביותר. שיבולים אלה הן <br>    <b>בְּרִיאוֹת וְטֹבוֹת.</b>
(ו) <b>וְהִנֵּה שֶׁבַע שִׁבֳּלִים דַּקּוֹת וּשְׁדוּפֹת קָדִים,</b> מוכות מהרוח המזרחית המייבשת. שיבולים עלובות אלה <br>    <b>צֹמְחוֹת אַחֲרֵיהֶן.</b>
(ז) <b>וַתִּבְלַעְנָה הַשִּׁבֳּלִים הַדַּקּוֹת אֵת שֶׁבַע הַשִּׁבֳּלִים הַבְּרִיאוֹת וְהַמְּלֵאוֹת.</b><br>    <b>וַיִּיקַץ פַּרְעֹה,</b> חלום זה מוזר יותר, שכן אם בחלום הקודם פרות אכלו – כאן שיבולים אוכלות. <br>    <b>וְהִנֵּה</b> אף זה רק <br>    <b>חֲלוֹם.</b>
(ח) <b>וַיְהִי בַבֹּקֶר, וַתִּפָּעֶם רוּחוֹ</b>. פרעה נסער מן הרושם העז שהותירו בו חלומותיו,<br>    <b>וַיִּשְׁלַח, וַיִּקְרָא אֶת כָּל חַרְטֻמֵּי מִצְרַיִם</b>, כהני מצרים ומכשפיה שעסקו גם במדע ורפואה. <br>    <b>וְאֶת כָּל חֲכָמֶיהָ.</b><br>    <b>וַיְסַפֵּר פַּרְעֹה לָהֶם אֶת חֲלֹמוֹ,</b><br>    <b>וְאֵין פּוֹתֵר אוֹתָם לְפַרְעֹה.</b> לא נמצא שום פתרון. היו שדרשו שהם הציעו פתרונות, אך פתרונותיהם לא נראו לפרעה הולמים.
(ט) <b>וַיְדַבֵּר שַׂר הַמַּשְׁקִים אֶת פַּרְעֹה לֵאמֹר:אֶת חֲטָאַי אֲנִי מַזְכִּיר הַיּוֹם.</b> אמנם בדברים שאני עומד לומר אצטרך להזכיר את חטאי, ובכל זאת חשוב שאומר אותם<br>    <b>:</b>
(י) <b>פַּרְעֹה קָצַף</b>, כעס<br>    <b>עַל עֲבָדָיו, וַיִּתֵּן אֹתִי בְּמִשְׁמַר בֵּית שַׂר הַטַּבָּחִים – אֹתִי וְאֵת שַׂר הָאֹפִים.</b>
(יא) <b>וַנַּחַלְמָה חֲלוֹם בְּלַיְלָה אֶחָד,</b><br>    <b>אֲנִי וָהוּא, אִישׁ כְּפִתְרוֹן חֲלֹמוֹ חָלָמְנוּ.</b> חלמנו חלומות שהתאמתו.
(יב) <b>וְשָׁם אִתָּנוּ נַעַר עִבְרִי, עֶבֶד לְשַׂר הַטַּבָּחִים. וַנְּסַפֶּר לוֹ</b> את החלומות,<br>    <b>וַיִּפְתָּר לָנוּ אֶת חֲלֹמֹתֵינוּ, אִישׁ כַּחֲלֹמוֹ</b> באופן שהחלום והפתרון התאימו זה לזה <br>    <b>פָּתָר,</b>
(יג) ומעבר לכך – <br>    <b>וַיְהִי כַּאֲשֶׁר פָּתַר לָנוּ כֵּן הָיָה.</b> כך אכן קרה. הפתרון לא היה רק יפה, אלא גם אמתי – <br>    <b>אֹתִי הֵשִׁיב</b> פרעה<br>    <b>עַל כַּנִּי, וְאֹתוֹ תָלָה.</b>
(יד) מכיוון שפרעה היה להוט למצוא פתרון לחלומו – <br>    <b>וַיִּשְׁלַח פַּרְעֹה וַיִּקְרָא אֶת יוֹסֵף, וַיְרִיצֻהוּ מִן הַבּוֹר, וַיְגַלַּח</b>, כדי שלא ייראה פרוע בעמדו לפני המלך, שהרי היה אסור זמן רב בבית הסוהר. <br>    <b>וַיְחַלֵּף שִׂמְלֹתָיו,</b> החליף את בגדיו לבגדים מהוגנים, <br>    <b>וַיָּבֹא אֶל פַּרְעֹה.</b>
(טו) <b>וַיֹּאמֶר פַּרְעֹה אֶל יוֹסֵף: חֲלוֹם חָלַמְתִּי וּפֹתֵר אֵין אֹתוֹ, וַאֲנִי שָׁמַעְתִּי עָלֶיךָ לֵאמֹר, תִּשְׁמַע</b>, אתה מבין<br>    <b>חֲלוֹם</b><br>    <b>לִפְתֹּר אֹתוֹ.</b>
(טז) <b>וַיַּעַן יוֹסֵף אֶת פַּרְעֹה לֵאמֹר: בִּלְעָדָי,</b> לא אני הפותר, לא לי אתה נזקק. <br>    <b>אֱלֹהִים יַעֲנֶה אֶת שְׁלוֹם פַּרְעֹה,</b> הוא שיעזור לפרעה. לכל היותר אוכל לשמש מתווך.
(יז) <b>וַיְדַבֵּר פַּרְעֹה אֶל יוֹסֵף: בַּחֲלֹמִי, הִנְנִי עֹמֵד עַל שְׂפַת הַיְאֹר.</b>
(יח) <b>וְהִנֵּה מִן הַיְאֹר עֹלֹת שֶׁבַע פָּרוֹת בְּרִיאוֹת בָּשָׂר וִיפֹת תֹּאַר, וַתִּרְעֶינָה בָּאָחוּ.</b>
(יט) <b>וְהִנֵּה שֶׁבַע פָּרוֹת אֲחֵרוֹת עֹלוֹת אַחֲרֵיהֶן, דַּלּוֹת</b>, רזות, עלובות <br>    <b>וְרָעוֹת תֹּאַר מְאֹד וְרַקּוֹת בָּשָׂר,</b> שבשרן ריק. על מה שסופר תחילה, הוסיף פרעה כאן את התרשמותו – <br>    <b>לֹא רָאִיתִי כָהֵנָּה בְּכָל אֶרֶץ מִצְרַיִם לָרֹעַ.</b>
(כ) <b>וַתֹּאכַלְנָה הַפָּרוֹת הָרַקּוֹת</b>, המרוקנות<br>    <b>וְהָרָעוֹת, אֵת שֶׁבַע הַפָּרוֹת הָרִאשֹׁנוֹת הַבְּרִיאֹת.</b>
(כא) פרעה מוסיף גם את ההערה הבאה: <br>    <b>וַתָּבֹאנָה אֶל קִרְבֶּנָה, וְלֹא נוֹדַע כִּי בָאוּ אֶל קִרְבֶּנָה.</b> לא נראה בהן כל שינוי. <br>    <b>וּמַרְאֵיהֶן רַע כַּאֲשֶׁר בַּתְּחִלָּה, וָאִיקָץ.</b>
(כב) <b>וָאֵרֶא בַּחֲלֹמִי,וְהִנֵּה שֶׁבַע שִׁבֳּלִים עֹלֹת בְּקָנֶה אֶחָד, מְלֵאֹת וְטֹבוֹת.</b>
(כג) <b>וְהִנֵּה שֶׁבַע שִׁבֳּלִים צְנֻמוֹת</b>, יבשות <br>    <b>דַּקּוֹת, שְׁדֻפוֹת קָדִים, צֹמְחוֹת אַחֲרֵיהֶם.</b>
(כד) <b>וַתִּבְלַעְןָ הַשִּׁבֳּלִים הַדַּקֹּת אֵת שֶׁבַע הַשִּׁבֳּלִים הַטֹּבוֹת. וָאֹמַר אֶל הַחַרְטֻמִּים, וְאֵין מַגִּיד לִי.</b> ומאחר שהחרטומים לא השיבו לי תשובה מספקת, אני מצפה לתשובתך.
(כה) <b>וַיֹּאמֶר יוֹסֵף אֶל פַּרְעֹה:</b> אמנם ראית שני חלומות שונים, אך<br>    <b>חֲלוֹם פַּרְעֹה אֶחָד הוּא. אֵת אֲשֶׁר הָאֱלֹהִים עֹשֶׂה הִגִּיד לְפַרְעֹה.</b> זהו חלום נבואי המבשר לך את העתיד להתרחש.
(כו) <b>שֶׁבַע פָּרֹת הַטֹּבֹת – שֶׁבַע שָׁנִים הֵנָּה, וְשֶׁבַע הַשִּׁבֳּלִים הַטֹּבֹת – שֶׁבַע שָׁנִים הֵנָּה. חֲלוֹם אֶחָד הוּא.</b> העובדה שהחלום אחד – משמעותית, שכן הוא כורך את השיבולים והפרות יחד. הפרות מדגישות את הגידול, החיים והשפע, ואילו השיבולים – את מחזורי הצמיחה; משום שהפרות אינן קשורות לזמן מסוים, ואילו יבול השיבולים מתחדש מדי שנה. שבע השיבולים מגדירות את משמעות הזמן של שבע הפרות.
(כז) <b>וְשֶׁבַע הַפָּרוֹת הָרַקּוֹת וְהָרָעֹת הָעֹלֹת אַחֲרֵיהֶן – שֶׁבַע שָׁנִים הֵנָּה, וְשֶׁבַע הַשִּׁבֳּלִים הָרֵקוֹת שְׁדֻפוֹת הַקָּדִים יִהְיוּ שֶׁבַע שְׁנֵי</b>, שנות<br>    <b>רָעָב.</b> אחרי ההסתייגות הנימוסית שבה פתח יוסף את דיבורו אל פרעה, כאן הוא מתנסח בפוסקנות ובדרמטיות כמעט פיוטית.
(כח) <b>הוּא הַדָּבָר אֲשֶׁר דִּבַּרְתִּי אֶל פַּרְעֹה – אֲשֶׁר הָאֱלֹהִים עֹשֶׂה</b>, יעשה<br>    <b>הֶרְאָה אֶת פַּרְעֹה.</b>
(כט) <b>הִנֵּה שֶׁבַע שָׁנִים בָּאוֹת, שָׂבָע גָּדוֹל בְּכָל אֶרֶץ מִצְרָיִם.</b> אלה הן הפרות הבריאות והשיבולים הטובות.
(ל) <b>וְקָמוּ שֶׁבַע שְׁנֵי רָעָב אַחֲרֵיהֶן,</b> אלה הן הפרות רקות הבשר והשיבולים השדופות, <br>    <b>וְנִשְׁכַּח כָּל הַשָּׂבָע בְּאֶרֶץ מִצְרָיִם, וְכִלָּה הָרָעָב אֶת הָאָרֶץ.</b>
(לא) <b>וְלֹא יִוָּדַע הַשָּׂבָע בָּאָרֶץ מִפְּנֵי הָרָעָב הַהוּא אַחֲרֵי כֵן, כִּי כָבֵד הוּא מְאֹד.</b> את תיאורו של פרעה, שלא ניכר בגופן של הפרות הרזות שהפרות הבריאות באו אל קרביהן, פתר יוסף כך שהשנים הרעות יבלעו את כל תנובתן של השנים הטובות, ולא יישאר ממנה דבר.
(לב) <b>וְעַל הִשָּׁנוֹת הַחֲלוֹם אֶל פַּרְעֹה פַּעֲמָיִם,</b> אף על פי שזהו חלום אחד, משום שכאמור החלומות משלימים ומסבירים זה את זה, אך פרעה חלם אותם בנפרד, <br>    <b>כִּי נָכוֹן הַדָּבָר מֵעִם הָאֱלֹהִים, וּמְמַהֵר הָאֱלֹהִים לַעֲשֹׂתוֹ.</b> פשר החזרה הוא שהדבר נחרץ, וכן שאין מדובר בעתיד הרחוק אלא בזמן קרוב. המסר נכפל בדומה לקריאה כפולה שמשמיעים בעת סכנה.
(לג) אלוקים מגלה לך את העתיד להתרחש. מאחר שמופנה אליך מסר מעשי –<br>    <b>וְעַתָּה יֵרֶא פַרְעֹה אִישׁ נָבוֹן</b>, מי שבכוחו לראות את העתיד מתוך מה שעיניו רואות,<br>    <b>וְחָכָם,</b> מי שראה ושמע הרבה וצבר ידע,<br>    <br>    <b>וִישִׁיתֵהוּ עַל אֶרֶץ מִצְרָיִם.</b> יוסף הדגיש שמדובר בתפקיד שלשם ביצועו נדרשת אישיות יוצאת דופן. לכן לא כדאי שפרעה ימנה לו את אחד מנושאי התפקידים המוכָּרים.
(לד) <b>יַעֲשֶׂה פַרְעֹה, וְיַפְקֵד פְּקִדִים עַל הָאָרֶץ, וְחִמֵּשׁ</b>, ויצייד<br>    <b>אֶת אֶרֶץ מִצְרַיִם</b><br>    <b>בְּשֶׁבַע שְׁנֵי הַשָּׂבָע.</b>
(לה) <b>וְיִקְבְּצוּ אֶת כָּל אֹכֶל הַשָּׁנִים הַטֹּבֹת הַבָּאֹת הָאֵלֶּה, וְיִצְבְּרוּ בָר</b>,<br>    תבואה <br>    <b>תַּחַת יַד פַּרְעֹה, אֹכֶל בֶּעָרִים</b> יצברו, <br>    <b>וְשָׁמָרוּ.</b>
(לו) <b>וְהָיָה הָאֹכֶל לְפִקָּדוֹן לָאָרֶץ, לְשֶׁבַע שְׁנֵי הָרָעָב אֲשֶׁר תִּהְיֶיןָ בְּאֶרֶץ מִצְרָיִם, וְלֹא תִכָּרֵת הָאָרֶץ בָּרָעָב.</b>
(לז) <b>וַיִּיטַב הַדָּבָר בְּעֵינֵי פַרְעֹה</b>. הפתרון מצא חן בעיניו, מפני שכל פרט מפרטיו הלם פרט מפרטי החלום; ועצתו של יוסף מצאה חן בעיניו, משום שהיה בה פוטנציאל כלכלי עצום, ומשום שהשאירה בידי המלך כוח רב בשנות הרעב. <br>    <b>וּבְעֵינֵי כָּל עֲבָדָיו,</b> אולי משום שכל אחד מהם חשב שהוא האיש החכם והנבון, שעליו יוטל לנהל את כלכלת מצרים בשנים הקרובות.
(לח) <b>וַיֹּאמֶר פַּרְעֹה אֶל עֲבָדָיו: הֲנִמְצָא כָזֶה אִישׁ אֲשֶׁר רוּחַ אֱלֹהִים בּוֹ?</b>
(לט) <b>וַיֹּאמֶר פַּרְעֹה אֶל יוֹסֵף: אַחֲרֵי הוֹדִיעַ אֱלֹהִים אוֹתְךָ אֶת כָּל זֹאת – אֵין נָבוֹן וְחָכָם כָּמוֹךָ.</b> פרעה התרשם מיוסף עמוקות. אולי תרמה לכך גם הופעתו של יוסף, שהתייצב לפניו בבגדים אזרחיים, ומן הסתם כבר דיבר מצרית רהוטה. כרוב הסובבים את יוסף, אף פרעה עמד על חכמתו והצלחתו וראה שהוא זוכה אף לחזונות אלוקיים.
(מ) על כן מינה אותו לפעול לאור פתרונו והצעותיו –<br>    <b>אַתָּה תִּהְיֶה</b> ממונה <br>    <b>עַל בֵּיתִי, וְעַל פִּיךָ יִשַּׁק כָּל עַמִּי,</b> הכול יבואו לנשק אותך,<br>    הכול יכבדו ויעריצו אותך, כלומר יהיו נחותים ממך. אמנם מינויך מוגבל לנושא מסוים, אבל זהו עניין מכריע, ולפיכך <br>    <b>רַק הַכִּסֵּא אֶגְדַּל מִמֶּךָּ.</b> לא אוותר על המלוכה, אבל אייפה את כוחך בכל היתר.
(מא) <b>וַיֹּאמֶר פַּרְעֹה אֶל יוֹסֵף: רְאֵה נָתַתִּי אֹתְךָ עַל כָּל אֶרֶץ מִצְרָיִם.</b> אתה מופקד על כל ארץ מצרים לעניינים אלה.
(מב) <b>וַיָּסַר פַּרְעֹה אֶת טַבַּעְתּוֹ מֵעַל יָדוֹ,</b> בטבעת היה מוטבע חותם, ועל כן משמעות נתינתה היא ייפוי כוח ממשי, <br>    <b>וַיִּתֵּן אֹתָהּ עַל יַד יוֹסֵף.</b> משקיבל יוסף את תפקידו – <br>    <b>וַיַּלְבֵּשׁ אֹתוֹ בִּגְדֵי שֵׁשׁ,</b> בגדי פשתן רשמיים, כמקובל במצרים. <br>    <b>וַיָּשֶׂם רְבִד הַזָּהָב עַל צַוָּארוֹ,</b> תכשיט הדומה לענק.
(מג) <b>וַיַּרְכֵּב אֹתוֹ בְּמִרְכֶּבֶת הַמִּשְׁנֶה אֲשֶׁר לוֹ,</b> במרכבה ששימשה בשעת הדחק, כאשר היה צריך למלא את מקומה של מרכבתו הקבועה של המלך. את מרכבתו האישית השאיר לעצמו. <br>    <b>וַיִּקְרְאוּ לְפָנָיו: אַבְרֵךְ,</b> כריעת ברך.<br>    כאשר יוסף יצא במרכבתו, הכול יצטרכו לכרוע לפניו. <br>    <b>וְנָתוֹן אֹתוֹ עַל כָּל אֶרֶץ מִצְרָיִם.</b> הודיעו רשמית ופומבית, שהוא המושל בכל מצרים.
(מד) ופרעה מסכם: <br>    <b>וַיֹּאמֶר פַּרְעֹה אֶל יוֹסֵף: אֲנִי פַרְעֹה,</b> אני הוא צאצא האלים, השליט והמושל, אך מעבר לכך – <br>    <b>וּבִלְעָדֶיךָ לֹא יָרִים אִישׁ אֶת יָדוֹ וְאֶת רַגְלוֹ בְּכָל אֶרֶץ מִצְרָיִם.</b> בידך הסמכות המלאה לגבי מה שייעשה במדינה.
(מה) <b>וַיִּקְרָא פַרְעֹה שֵׁם יוֹסֵף צָפְנַת פַּעְנֵחַ.</b> הכינוי התפרש בעברית כמפענח הצפונות, מגלה הנסתרות,<br>    אולם כיוון שהשורש פ,ע,נ,ח, יחידאי במקרא, סביר שזהו שמו המצרי של יוסף.<br>    במקרא מופיעים שמות מצריים נוספים שניתנו לאנשים.<br>    הסיומת ‘ענח׳ במצרית מבטאת את סמל החיים. שמו החדש של יוסף היווה גם תואר וכינוי כבוד לרגל תפקידו. ומשעה שיוסף הפך לדמות חשובה, פרעה דאג לו גם לאשה – <br>    <b>וַיִּתֶּן לוֹ</b><br>    <b>אֶת אָסְנַת בַּת פּוֹטִי פֶרַע כֹּהֵן אֹן לְאִשָּׁה.</b> נראה כי למרות הדמיון בשם לא היתה זו בתו של פוטיפר,<br>    שכן אביה לא היה שר טבחים בבית האסורים, אלא הכהן הראשי בעיר הבירה און, שבה עמד מקדש. במעשה זה פרעה לא רק גמל חסד עם יוסף אלא העצים אותו. כיוון שלכהני מצרים היתה תמיד השפעה על המתחולל במצרים, פרעה קשר אותו באופן ישיר אל מקורות הכוח והשלטון האחרים במדינה. <br>    <b>וַיֵּצֵא יוֹסֵף עַל אֶרֶץ מִצְרָיִם,</b> הוא התהלך בה כשליט והתחיל לארגן אותה.
(מו) <b>וְיוֹסֵף בֶּן שְׁלֹשִׁים שָׁנָה בְּעָמְדוֹ לִפְנֵי פַּרְעֹה מֶלֶךְ מִצְרָיִם.</b> עברו שלוש עשרה שנים מאז חלם את חלומותיו הראשונים, שבעקבותיהם נמכר וגלה מארצו.<br>    במשך שנים אלו השתנה מעמדו לבלי הכר. <br>    <b>וַיֵּצֵא יוֹסֵף מִלִּפְנֵי פַרְעֹה, וַיַּעֲבֹר בְּכָל אֶרֶץ מִצְרָיִם,</b> כדי ליישם את עצתו לפרעה.
(מז) <b>וַתַּעַשׂ הָאָרֶץ בְּשֶׁבַע שְׁנֵי הַשָּׂבָע לִקְמָצִים</b>, כדי לצבור באוצרות,<br>    או: גרעיני שיבולת אחת הכילה קומץ יד או כמה קמצים.<br>    <br>    הארץ הניבה יבול גדול.
(מח) <b>וַיִּקְבֹּץ</b> יוסף<br>    <b>אֶת כָּל אֹכֶל שֶׁבַע שָׁנִים אֲשֶׁר הָיוּ בְּאֶרֶץ מִצְרַיִם, וַיִּתֶּן אֹכֶל בֶּעָרִים. אֹכֶל שְׂדֵה הָעִיר אֲשֶׁר סְבִיבֹתֶיהָ נָתַן בְּתוֹכָהּ.</b> בכל עיר אחסן יוסף את התבואה שצמחה סביבה, הן משום שהתבואה רגילה לאקלים המקומי, הן משום שבכל עיר אפשר לאמוד את כמות התבואה שתספיק למספר אזרחיה.
(מט) <b>וַיִּצְבֹּר יוֹסֵף בָּר כְּחוֹל הַיָּם הַרְבֵּה מְאֹד, עַד כִּי חָדַל לִסְפֹּר כִּי אֵין מִסְפָּר.</b> בכל שנה גדלה כמות עצומה של תבואה. ייתכן שיש להבין באופן מילולי: בתחילה ניסו לנהל את החשבונות, אך נוכח הכמות העצומה התייאשו מכך.
(נ) <b>וּלְיוֹסֵף יֻלַּד שְׁנֵי בָנִים בְּטֶרֶם תָּבוֹא שְׁנַת הָרָעָב,</b> במשך שנות השבע, <br>    <b>אֲשֶׁר יָלְדָה לּוֹ אָסְנַת בַּת פּוֹטִי פֶרַע כֹּהֵן אוֹן.</b>
(נא) <b>וַיִּקְרָא יוֹסֵף אֶת שֵׁם הַבְּכוֹר מְנַשֶּׁה,</b><br>    <b>כִּי</b> חש:<br>    <b>נַשַּׁנִי,</b> השכיחני, <br>    <b>אֱלֹהִים אֶת כָּל עֲמָלִי</b>, סבלי ועבודתי הקשה<br>    <b>וְאֵת כָּל</b> צרות<br>    <b>בֵּית אָבִי,</b> שמהן סבלתי שנים רבות, ועתה אני אדם חדש.
(נב) <b>וְאֵת שֵׁם הַשֵּׁנִי קָרָא אֶפְרָיִם, כִּי</b> חש: אכן, שכחתי את צרותי, ולא זו בלבד, כעת <br>    <b>הִפְרַנִי</b>, הצליח את דרכי וגידל אותי<br>    <b>אֱלֹהִים בְּאֶרֶץ עָנְיִי.</b>
(נג) <b>וַתִּכְלֶינָה</b>, הסתיימו<br>    <b>שֶׁבַע שְׁנֵי הַשָּׂבָע אֲשֶׁר הָיָה בְּאֶרֶץ מִצְרָיִם.</b>
(נד) <b>וַתְּחִלֶּינָה</b>, התחילו<br>    <b>שֶׁבַע שְׁנֵי הָרָעָב לָבוֹא, כַּאֲשֶׁר אָמַר יוֹסֵף.</b> במצרים, שאינה תלויה בגשמים אלא בעיקר במערכת ההשקיה שמקורה במי הנילוס, בולט מעבר זה מאוד. אם מסיבה כלשהי מפלס המים בנילוס נמוך מהדרוש, הארץ אינה מוציאה את פֵּרותיה, ומגיע רעב. יתר על כן, <br>    <b>וַיְהִי רָעָב בְּכָל הָאֲרָצוֹת.</b> לא היתה זאת רק בעיה מקומית בהרי אפריקה, שלא סיפקו את כמות המים; גם הארצות האחרות סבלו מבצורת בעקבות תמורות אקלימיות. <br>    <b>וּבְכָל אֶרֶץ מִצְרַיִם הָיָה לָחֶם.</b>
(נה) לאחר שחוסלו מאגרי המזון הביתיים, והתברר שנקצרה כמות זעומה של תבואה בקיץ – <br>    <b>וַתִּרְעַב כָּל אֶרֶץ מִצְרַיִם. וַיִּצְעַק הָעָם אֶל פַּרְעֹה לַלָּחֶם.</b> צעקתם הישירה והעקיפה של האזרחים הופנתה אל פרעה לא רק בתור מלכם, אלא גם משום שייחסו לו תכונות אלוהיות. <br>    <b>וַיֹּאמֶר פַּרְעֹה לְכָל מִצְרַיִם: לְכוּ אֶל יוֹסֵף,</b> הוא הממונה על הטיפול בבעיית הרעב שלכם. <br>    <b>אֲשֶׁר יֹאמַר לָכֶם תַּעֲשׂוּ.</b> פרעה ביקש לחסוך מעצמו, מפקידיו או ממקורביו את הצרות. משעה שהמערכת נדרשה לארגן את חלוקת האוכל, הוא הפנה הכול ליוסף.
(נו) <b>וְהָרָעָב הָיָה עַל כָּל פְּנֵי הָאָרֶץ,</b> גם מחוץ למצרים, ועל כן אי אפשר היה לייבא אוכל. <br>    <b>וַיִּפְתַּח יוֹסֵף אֶת כָּל אֲשֶׁר בָּהֶם,</b> מה שבמחסנים, <br>    <b>וַיִּשְׁבֹּר</b>, מכר תבואה<br>    <b>לְמִצְרַיִם.</b> לא ברור אם בשלב הראשון יוסף קנה את התבואה או שמא גבה אותה כמסים. מכל מקום עתה מכר אותה. <br>    <b>וַיֶּחֱזַק הָרָעָב בְּאֶרֶץ מִצְרָיִם,</b> שכן מֵעבר לתבואה במאגרים של יוסף לא נותר להם במה להזין את עצמם.
(נז) <b>וְכָל הָאָרֶץ</b>, הארצות השכנות<br>    <b>בָּאוּ מִצְרַיְמָה לִשְׁבֹּר</b>, לקנות תבואה<br>    <br>    <b>אֶל יוֹסֵף, כִּי חָזַק הָרָעָב בְּכָל הָאָרֶץ.</b> עד לנקודה זו התגשם פתרון החלום שפתר יוסף במלואו.
<h2>פרק מב</h2>
(א) <b>וַיַּרְא יַעֲקֹב כִּי יֶשׁ שֶׁבֶר</b>, בר, תבואה<br>    <b>בְּמִצְרָיִם,</b> שהרי יוסף לא מכר את התבואה לבני המקום בלבד, אלא גם לזרים. נראה כי כיוון שיעקב ומשפחתו היו בעיקר אנשי מקנה, מצוקתם היתה מידית פחות ממצוקתם של החקלאים שסביבם. על כן – <br>    <b>וַיֹּאמֶר יַעֲקֹב לְבָנָיו: לָמָּה תִּתְרָאוּ?</b> אל תציגו את עצמכם כחריגים, שמא תגרמו לכך שהרעבים שסביבנו יביטו עלינו בעין רעה או יתנפלו עלינו.
(ב) <b>וַיֹּאמֶר: הִנֵּה שָׁמַעְתִּי כִּי יֶשׁ שֶׁבֶר בְּמִצְרָיִם. רְדוּ שָׁמָּה וְשִׁבְרוּ לָנוּ מִשָּׁם, וְנִחְיֶה וְלֹא נָמוּת.</b>
(ג) <b>וַיֵּרְדוּ אֲחֵי יוֹסֵף עֲשָׂרָה</b>, עשרה מאחיו של יוסף<br>    <b>לִשְׁבֹּר בָּר מִמִּצְרָיִם,</b> שכן ככל שיגיעו אנשים רבים יותר, הם יוכלו לשאת כמות גדולה יותר של תבואה.
(ד) <b>וְאֶת בִּנְיָמִין אֲחִי יוֹסֵף</b> גם מצד אמו, <br>    <b>לֹא שָׁלַח יַעֲקֹב אֶת</b>, עם<br>    <b>אֶחָיו.</b><br>    <b>כִּי אָמַר: פֶּן יִקְרָאֶנּוּ אָסוֹן.</b>
(ה) <b>וַיָּבֹאוּ בְּנֵי יִשְׂרָאֵל</b>, יעקב <br>    <b>לִשְׁבֹּר בְּתוֹךְ הַבָּאִים</b> האחרים מארץ כנען שביקשו לקנות תבואה במצרים, <br>    <b>כִּי הָיָה הָרָעָב בְּאֶרֶץ כְּנָעַן.</b>
(ו) <b>וְיוֹסֵף הוּא הַשַּׁלִּיט עַל הָאָרֶץ. הוּא הַמַּשְׁבִּיר</b>, האחראי על מכירת התבואה<br>    <b>לְכָל עַם הָאָרֶץ.</b> יוסף לא עסק רק במכירת המזון; הוא גם פיקח על התנהלות המכירה, ובמהלכה נדרש לשקול גם שיקולים פוליטיים סביב סיפוק התבואה ולדאוג שהזרים לא יסכנו את שלום המדינה. <br>    <b>וַיָּבֹאוּ אֲחֵי יוֹסֵף,</b> וכשראו את השר הגדול, <br>    <b>וַיִּשְׁתַּחֲווּ לוֹ אַפַּיִם אָרְצָה</b> כמו הקונים האחרים.
(ז) <b>וַיַּרְא יוֹסֵף אֶת אֶחָיו, וַיַּכִּרֵם.</b> אף על פי שעברו למעלה מעשרים שנה מאז, ומראם בוודאי השתנה, יוסף הכירם בלי קושי, כיוון שהגיעו יחד והיו לבושים במלבושים האופייניים להם. ובכל זאת – <br>    <b>וַיִּתְנַכֵּר אֲלֵיהֶם,</b> התנהג כלפיהם כאיש נכרי, כאילו לא הכירם. <br>    <b>וַיְדַבֵּר אִתָּם קָשׁוֹת.</b> יוסף השתמש בסמכויותיו כדי להערים עליהם קשיים.<br>    <b>וַיֹּאמֶר אֲלֵהֶם: מֵאַיִן בָּאתֶם?וַיֹּאמְרוּ</b> בתמימות גמורה<br>    <b>: מֵאֶרֶץ כְּנַעַן, לִשְׁבָּר אֹכֶל.</b>
(ח) <b>וַיַּכֵּר יוֹסֵף אֶת אֶחָיו</b>, זיהה אותם אחד אחד,<br>    <br>    <b>וְהֵם לֹא הִכִּרֻהוּ,</b> משום היה מבוגר יותר, לבושו השתנה, זקנו צמח, כנראה תספורתו היתה מצרית, והוא כונה בפי כול צפנת פענח, ומעבר לכל אלה – מן הסתם האחים הניחו שהוא בינתיים מת, ובוודאי לא העלו על דעתם לראותו במעמד כזה.
(ט) <b>וַיִּזְכֹּר יוֹסֵף אֵת הַחֲלֹמוֹת אֲשֶׁר חָלַם לָהֶם,</b> ובכל הקורות אותו בעקבותיהם. <br>    <b>וַיֹּאמֶר אֲלֵהֶם:</b> אינכם קוני תבואה תמימים. <br>    <b>מְרַגְּלִים אַתֶּם! לִרְאוֹת אֶת עֶרְוַת הָאָרֶץ בָּאתֶם.</b> אתם סוכני עם זר. נשלחתם לראות את נקודת התורפה של מצרים.
(י) <b>וַיֹּאמְרוּ אֵלָיו</b> ביושר<br>    <b>: לֹא אֲדֹנִי, וַעֲבָדֶיךָ בָּאוּ לִשְׁבָּר אֹכֶל.</b>
(יא) <b>כֻּלָּנוּ בְּנֵי אִישׁ אֶחָד נָחְנוּ,</b> אנחנו. אכן אנו קבוצה, אך איננו מרגלי אויב אלא אחים. <br>    <b>כֵּנִים</b>, אמתיים<br>    <b>אֲנַחְנוּ,</b><br>    <b>לֹא הָיוּ עֲבָדֶיךָ מְרַגְּלִים.</b> אנחנו אנשים ישרים ופשוטים, ומעולם לא עסקנו בריגול.
(יב) <b>וַיֹּאמֶר אֲלֵהֶם: לֹא,</b> אינני מאמין לכם, <br>    <b>כִּי עֶרְוַת הָאָרֶץ בָּאתֶם לִרְאוֹת.</b> באוזנַי סיפורכם מופרך.
(יג) האחים, שהיו רועי צאן פשוטים, לא ידעו כיצד להתגונן בפני האשמתו של מושל מצרים, המופקד על שמירת ביטחונה. מתוך מצוקתם לא יכלו אלא לספר את האמת על עצמם, גם אם אין סיפור דבריהם מתקשר לנושא. <br>    <b>וַיֹּאמְרוּ: שְׁנֵים עָשָׂר עֲבָדֶיךָ אַחִים אֲנַחְנוּ, בְּנֵי אִישׁ אֶחָד בְּאֶרֶץ כְּנָעַן. וְהִנֵּה הַקָּטֹן אֶת אָבִינוּ הַיּוֹם, וְהָאֶחָד אֵינֶנּוּ.</b>
(יד) <b>וַיֹּאמֶר אֲלֵהֶם יוֹסֵף: הוּא אֲשֶׁר דִּבַּרְתִּי אֲלֵכֶם לֵאמֹר “מְרַגְּלִים אַתֶּם״.</b> אכן הצגתכם, על כל פרטיה, משכנעת מאוד, אך בכך יש כדי להפלילכם כשקרנים מיומנים וכמרגלים ערמומיים.
(טו) <b>בְּזֹאת תִּבָּחֵנוּ: חֵי פַרְעֹה אִם תֵּצְאוּ מִזֶּה,</b> שבועתו בחיי פרעה היא השבועה החמורה ביותר, <br>    <b>כִּי אִם בְּבוֹא אֲחִיכֶם הַקָּטֹן הֵנָּה.</b> לא תוכלו לצאת מכאן, עד שיבוא לכאן אחיכם. רק כך תוכיחו שהסיפור המופרך שהשמעתם באוזני – נכון.
(טז) <b>שִׁלְחוּ מִכֶּם אֶחָד וְיִקַּח אֶת אֲחִיכֶם</b> מארצו, <br>    <b>וְאַתֶּם הֵאָסְרוּ וְיִבָּחֲנוּ דִּבְרֵיכֶם הַאֱמֶת אִתְּכֶם,</b> האם אתם מספרים סיפור אמתי, <br>    <b>וְאִם לֹא – חֵי פַרְעֹה כִּי מְרַגְּלִים אַתֶּם.</b> מאחורי דבריו של יוסף מצויה ההנחה המתקבלת על הדעת, שכשמרגלים נתפסים מנסים לעתים להצילם, אך אין שולחים לעזרתם מרגל נוסף. על כן, אם ישלחו את האח הקטן, יעיד הדבר על קרבת המשפחה ביניהם, וישלול את המזימה הצבאית שיוחסה להם.
(יז) <b>וַיֶּאֱסֹף אֹתָם</b> בפקודתו<br>    <b>אֶל מִשְׁמָר</b> למעצר, שם ישבו במשך<br>    <b>שְׁלֹשֶׁת יָמִים.</b>
(יח) <b>וַיֹּאמֶר אֲלֵהֶם יוֹסֵף בַּיּוֹם הַשְּׁלִישִׁי: זֹאת עֲשׂוּ וִחְיוּ,</b> שהרי <br>    <b>אֶת הָאֱלֹהִים אֲנִי יָרֵא.</b> כאדם הגון, שאינו יכול להוכיח את חשדו –
(יט) <b>אִם כֵּנִים אַתֶּם,</b> אם סיפורכם אמתי, <br>    <b>אֲחִיכֶם אֶחָד יֵאָסֵר</b> כעירבון<br>    <b>בְּבֵית מִשְׁמַרְכֶם,</b> בבית המשמר שבו אתם יושבים, <br>    <b>וְאַתֶּם לְכוּ הָבִיאוּ שֶׁבֶר רַעֲבוֹן בָּתֵּיכֶם.</b> מפני שאם אכן באתם לקנות אוכל, היעדרכם הוא אסון למשפחותיכם, והוא גם כרוך במניעת אוכל מהן.
(כ) יוסף יבטא ביחסו כלפיהם שילוב של רחמים עם זהירות: ברחמיו הוא יאפשר להם לשוב לביתם, ומתוך הפגנת זהירות שמא הם מרגלים ידרוש:<br>    <b>אֶת אֲחִיכֶם הַקָּטֹן תָּבִיאוּ אֵלַי</b> בביקורכם הבא, <br>    <b>וְ</b> כך, כשתביאו אותו, <br>    <b>יֵאָמְנוּ דִבְרֵיכֶם, וְלֹא תָמוּתוּ</b> ברעב או על ידי שלוחַי.<br>    <br>    <b>וַיַּעֲשׂוּ כֵן,</b> פקודתו התמלאה – ניתן להם אוכל כקונים מן השורה, והם נשלחו לביתם.
(כא) עד כאן דיבר יוסף אל אחיו. ייתכן שכלא אותם בנפרד – כל אחד בתא לעצמו, ורק עתה שוחחו ביניהם. עמידתם מול האשמה חסרת שחר זו מעוררת בהם נקיפות מצפון עתיקות מן הטראומה הזכורה להם היטב של מכירת אחיהם.<br>    <b>וַיֹּאמְרוּ אִישׁ אֶל אָחִיו:</b><br>    <b>אֲבָל</b>, באמת <br>    <b>אֲשֵׁמִים אֲנַחְנוּ עַל אָחִינוּ, אֲשֶׁר רָאִינוּ צָרַת נַפְשׁוֹ בְּהִתְחַנְנוֹ אֵלֵינוּ וְלֹא שָׁמָעְנוּ.</b> כולנו היינו שותפים במכירתו של יוסף. בנימין היה אז צעיר מדי ולא היה שותף למכירה, וגם עתה איננו עמנו. נוכח הכוח הגדול מהם שהשליכם אל בור בית הסוהר והאשים אותם ללא הצדקה, חוו האחים מצב דומה למצב שאליו הכניסו את יוסף. היזכרות זו מעוררת אותם לחוש שהם מקבלים עתה את עונשם. <br>    <b>עַל כֵּן בָּאָה אֵלֵינוּ הַצָּרָה הַזֹּאת,</b> כעונש משמים.
(כב) <b>וַיַּעַן רְאוּבֵן אֹתָם לֵאמֹר: הֲלוֹא אָמַרְתִּי אֲלֵיכֶם</b> אז <br>    <b>לֵאמֹר: “אַל תֶּחֶטְאוּ בַיֶּלֶד״, וְלֹא שְׁמַעְתֶּם</b> בקולי, <br>    <b>וְגַם דָּמוֹ הִנֵּה נִדְרָשׁ</b> משמים. אנחנו גרמנו למותו, ועכשיו אנו מקבלים כגמולנו.
(כג) <b>וְהֵם לֹא יָדְעוּ כִּי שֹׁמֵעַ</b>, מבין<br>    <b>יוֹסֵף,</b> העומד שם בזמן שהם משוחחים ביניהם, שהרי עבורם הוא מצרי שאינו יודע את שפתם, <br>    <b>כִּי הַמֵּלִיץ</b>, המתורגמן,<br>    <b>בֵּינֹתָם,</b> והוא שתרגם עד עתה את דברי יוסף אליהם ואת דבריהם אליו.
(כד) <b>וַיִּסֹּב מֵעֲלֵיהֶם וַיֵּבְךְּ,</b> יוסף פנה מהם ובכה חרש. לאחר מכן – <br>    <b>וַיָּשָׁב אֲלֵהֶם</b> כשליט מצרי, <br>    <b>וַיְדַבֵּר אֲלֵהֶם. וַיִּקַּח מֵאִתָּם אֶת שִׁמְעוֹן, וַיֶּאֱסֹר אֹתוֹ לְעֵינֵיהֶם.</b> הם ראו שפקודותיו התמלאו. מאסרו של שמעון לא יהיה קצר, שכן גם אם האחים יחזרו מיד, הרי הדרך הכפולה אורכת לא מעט זמן.
(כה) <b>וַיְצַו יוֹסֵף</b> את אנשיו,<br>    <b>וַיְמַלְאוּ אֶת כְּלֵיהֶם</b>, את שקי האחים<br>    <b>בָּר</b>, תבואה, <br>    <b>וּלְהָשִׁיב כַּסְפֵּיהֶם אִישׁ אֶל שַׂקּוֹ.</b> בתור הממונה שהשלטון מסור בידו, הורה יוסף שיוכנס לשקיהם התשלום ששילמו בעבור התבואה, <br>    <b>וְלָתֵת לָהֶם צֵדָה לַדָּרֶךְ.</b> אולי בבית הסוהר לא ניתן להם מזון, והם אכלו מצידתם. על כן דאג להם יוסף לצידה חדשה. <br>    <b>וַיַּעַשׂ</b> אחד מפקידיו <br>    <b>לָהֶם כֵּן.</b>
(כו) <b>וַיִּשְׂאוּ אֶת שִׁבְרָם,</b> את התבואה שקנו, <br>    <b>עַל חֲמֹרֵיהֶם, וַיֵּלְכוּ מִשָּׁם.</b>
(כז) בדרכם חזרה – <br>    <b>וַיִּפְתַּח הָאֶחָד אֶת שַׂקּוֹ, לָתֵת מִסְפּוֹא</b> מן התבואה שבשק<br>    <b>לַחֲמֹרוֹ בַּמָּלוֹן,</b><br>    <b>וַיַּרְא אֶת כַּסְפּוֹ, וְהִנֵּה הוּא בְּפִי אַמְתַּחְתּוֹ,</b> בתוך שקו.
(כח) <b>וַיֹּאמֶר אֶל אֶחָיו: הוּשַׁב כַּסְפִּי,</b> הכסף ששילמתי, <br>    <b>וְגַם הִנֵּה בְאַמְתַּחְתִּי.</b><br>    <b>וַיֵּצֵא לִבָּם,</b> הם הזדעזעו,<br>    <b>וַיֶּחֶרְדוּ אִישׁ אֶל אָחִיו לֵאמֹר: מַה זֹּאת עָשָׂה אֱלֹהִים לָנוּ?</b> הם לא הבינו כיצד קרה הדבר, וחשו שהאירועים המוזרים והחריגים הללו באים להענישם על עוונותיהם.
(כט) <b>וַיָּבֹאוּ אֶל יַעֲקֹב אֲבִיהֶם אַרְצָה כְּנָעַן, וַיַּגִּידוּ לוֹ אֵת כָּל הַקֹּרֹת אֹתָם, לֵאמֹר:</b>
(ל) <b>דִּבֶּר הָאִישׁ אֲדֹנֵי הָאָרֶץ אִתָּנוּ קָשׁוֹת.וַיִּתֵּן</b>, האשים<br>    <b>אֹתָנוּ כִּמְרַגְּלִים אֶת הָאָרֶץ.</b>
(לא) אנחנו מצדנו נהגנו כראוי –<br>    <b>וַנֹּאמֶר אֵלָיו: “כֵּנִים אֲנָחְנוּ,</b> כלבנו כך פינו, <br>    <b>לֹא הָיִינוּ מְרַגְּלִים</b> מעולם.
(לב) <b>שְׁנֵים עָשָׂר אֲנַחְנוּ אַחִים בְּנֵי אָבִינוּ. הָאֶחָד אֵינֶנּוּ, וְהַקָּטֹן הַיּוֹם אֶת אָבִינוּ בְּאֶרֶץ כְּנָעַן״.</b>
(לג) <b>וַיֹּאמֶר אֵלֵינוּ הָאִישׁ אֲדֹנֵי הָאָרֶץ: “בְּזֹאת אֵדַע כִּי כֵנִים אַתֶּם – אֲחִיכֶם הָאֶחָד הַנִּיחוּ אִתִּי, וְאֶת</b> שבר<br>    <b>רַעֲבוֹן בָּתֵּיכֶם קְחוּ וָלֵכוּ.</b>
(לד) <b>וְ</b> אולם<br>    <b>הָבִיאוּ אֶת אֲחִיכֶם הַקָּטֹן אֵלַי, וְאֵדְעָה כִּי לֹא מְרַגְּלִים אַתֶּם, כִּי כֵנִים אַתֶּם,</b> ואחר כך – <br>    <b>אֶת אֲחִיכֶם</b> אשר בבית הסוהר <br>    <b>אֶתֵּן לָכֶם, וְאֶת הָאָרֶץ תִּסְחָרוּ״.</b> תוכלו לקנות תבואה ואף לסחור במצרים, כשאר הזרים המביאים מארצם חפצי ערך כדי למכרם או להמירם בתבואה. האחים ביקשו להדגיש באוזני אביהם שיוסף הסכים לתת להם את כל הזכויות, אם רק ינוקו מחשד.
(לה) <b>וַיְהִי הֵם מְרִיקִים שַׂקֵּיהֶם,</b> בעת שרוקנו את התבואה משקיהם, <br>    <b>וְהִנֵּה</b> גילו שמציאת הכסף בשק לא היתה מקרה יחיד, אלא <br>    <b>אִישׁ צְרוֹר כַּסְפּוֹ</b>, כספו של כל אחד מהם נמצא<br>    <b>בְּשַׂקּוֹ. וַיִּרְאוּ אֶת צְרֹרוֹת כַּסְפֵּיהֶם הֵמָּה וַאֲבִיהֶם, וַיִּירָאוּ.</b> משראו עם אביהם את הכסף המוחזר, פחדו.
(לו) <b>וַיֹּאמֶר אֲלֵהֶם יַעֲקֹב אֲבִיהֶם: אֹתִי שִׁכַּלְתֶּם.</b> יעקב לא ידע את האמת על מכירת יוסף, אך האשים אותם האשמה כללית: <br>    <b>יוֹסֵף אֵינֶנּוּ,</b><br>    <b>וְ</b> עכשיו גם <br>    <b>שִׁמְעוֹן אֵינֶנּוּ,</b> שכן הוא יושב בבית הסוהר, <br>    <b>וְאֶת בִּנְיָמִן תִּקָּחוּ?!</b> אתם רוצים שאשלח אתכם את בנימין?! עדיין אני כואב את היעלמותו של יוסף. ייתכן שכל זה נוגע בכם, אך אינכם יכולים להשתתף בצערי במלואו – <br>    <b>עָלַי הָיוּ כֻלָּנָה.</b> צרות אלו במלוא עוצמתן נופלות רק עלי, כאָב.
(לז) <b>וַיֹּאמֶר רְאוּבֵן</b> הבכור, כדוברם של אחיו,<br>    <b>אֶל אָבִיו</b><br>    <b>לֵאמֹר: אֶת שְׁנֵי בָנַי תָּמִית</b>. אתן לך את שני בנַי כעירבון כך שתוכל להמיתם,<br>    <b>אִם לֹא אֲבִיאֶנּוּ אֵלֶיךָ.</b><br>    <b>תְּנָה אֹתוֹ</b>, את בנימין<br>    <b>עַל יָדִי,</b><br>    <b>וַאֲנִי אֲשִׁיבֶנּוּ אֵלֶיךָ.</b> אני אשא באחריות להשיבו הביתה בשלום.
(לח) מן הסתם כל אחד מן האחים הציע הצעה כלשהי, שכן כולם רצו לחזור ולפדות את שמעון, וליישר את ההדורים עם המצרים, אך יעקב התעקש – <br>    <b>וַיֹּאמֶר: לֹא יֵרֵד בְּנִי</b> הקטן <br>    <b>עִמָּכֶם</b> למצרים, <br>    <b>כִּי</b> כידוע לכם,<br>    <b>אָחִיו מֵת, וְהוּא לְבַדּוֹ נִשְׁאָר</b> מאמו.<br>    <b>ו</b> אם <br>    <b>קְרָאָהוּ</b>, יקרה לו<br>    <b>אָסוֹן בַּדֶּרֶךְ אֲשֶׁר תֵּלְכוּ בָהּ – וְהוֹרַדְתֶּם אֶת שֵׂיבָתִי בְּיָגוֹן שְׁאוֹלָה</b>, אמות מתוך הידיעה הנוראה בדבר אבדנם של שני בניה של רחל. על כן לא ארשה שבנימין ייפרד ממני.
<h2>פרק מג</h2>
(א) יעקב לא הציע פתרון לשמעון הנתון בשבי ואף לא לבעיית המזון. הוא הסתפק בביטוי חששותיו, והעדיף להשאיר את המצב כמות שהוא על פני ההסתכנות באפשרות שהציעו בניו. אולם – <br>    <b>וְהָרָעָב כָּבֵד בָּאָרֶץ.</b>
(ב) <b>וַיְהִי כַּאֲשֶׁר כִּלּוּ לֶאֱכֹל אֶת הַשֶּׁבֶר אֲשֶׁר הֵבִיאוּ מִמִּצְרָיִם,</b><br>    <b>וַיֹּאמֶר אֲלֵיהֶם אֲבִיהֶם: שֻׁבוּ</b> אל מצרים ו<br>    <b>שִׁבְרוּ</b>, וקְנו<br>    <b>לָנוּ מְעַט אֹכֶל.</b>
(ג) <b>וַיֹּאמֶר אֵלָיו יְהוּדָה,</b> שאף על פי שהיה בנו הרביעי של יעקב, כבר בזמן מכירת יוסף באו לביטוי מנהיגותו<br>    ומעמדו – כמעמדו של בכור, <br>    <b>לֵאמֹר: הָעֵד הֵעִד בָּנוּ</b>, התרה בנו מפורשות <br>    <b>הָאִישׁ</b>, אדוני הארץ <br>    <b>לֵאמֹר: “לֹא תִרְאוּ פָנַי,</b> ולא תוכלו לקנות כאן דבר, <br>    <b>בִּלְתִּי</b>, אלא אם כן <br>    <b>אֲחִיכֶם</b> יהיה<br>    <b>אִתְּכֶם״.</b>
(ד) ולכן <br>    <b>אִם יֶשְׁךָ מְשַׁלֵּחַ אֶת אָחִינוּ אִתָּנוּ – נֵרְדָה</b>, נרד למצרים <br>    <b>וְנִשְׁבְּרָה לְךָ אֹכֶל.</b>
(ה) <b>וְאִם אֵינְךָ מְשַׁלֵּחַ – לֹא נֵרֵד, כִּי הָאִישׁ אָמַר אֵלֵינוּ “לֹא תִרְאוּ פָנַי בִּלְתִּי אֲחִיכֶם אִתְּכֶם״.</b>
(ו) <b>וַיֹּאמֶר</b> שוב<br>    <b>יִשְׂרָאֵל</b>, יעקב<br>    <b>: לָמָה הֲרֵעֹתֶם לִי לְהַגִּיד לָאִישׁ הַעוֹד לָכֶם אָח?</b> לשם מה סיפרתם לו שיש לכם אח נוסף, ולהביא בכך את הצרה הזאת?
(ז) <b>וַיֹּאמְרוּ: שָׁאוֹל שָׁאַל הָאִישׁ לָנוּ וּלְמוֹלַדְתֵּנוּ.</b> האיש לא פתח בפשטות בשאלה על אחינו. תחילה שוחח אתנו שיחה כללית ובה שאל עלינו ועל מולדתנו, וענינו לו לפי תומנו. אולם במהלך החקירה שאל <br>    <b>לֵאמֹר: “הַעוֹד אֲבִיכֶם חַי?״</b> יוסף היה מעוניין לדעת זאת מסיבותיו הוא, אך מבחינתם זו היתה שאלה טבעית, לאחר שסיפרו לו שהם בני אב אחד. וכן השאלה – <br>    <b>“הֲ</b> אם <br>    <b>יֵשׁ לָכֶם אָח?״</b><br>    <b>וַנַּגֶּד לוֹ עַל פִּי הַדְּבָרִים הָאֵלֶּה.</b> ענינו לו בהתאם לשאלותיו. <br>    <b>הֲיָדוֹעַ נֵדַע,</b> האם יכולנו להעלות על דעתנו <br>    <b>כִּי יֹאמַר: “הוֹרִידוּ אֶת אֲחִיכֶם״?!</b> אילו שיערנו שידרוש דרישה זו, בוודאי היינו נזהרים.
(ח) <b>וַיֹּאמֶר יְהוּדָה</b> שוב<br>    <b>אֶל יִשְׂרָאֵל אָבִיו</b> ובאופן נמרץ יותר<br>    <b>:</b><br>    <b>שִׁלְחָה הַנַּעַר אִתִּי וְנָקוּמָה וְנֵלֵכָה, וְנִחְיֶה וְלֹא נָמוּת – גַּם אֲנַחְנוּ, גַם אַתָּה, גַּם טַפֵּנוּ,</b> שהרי מצוקתנו ממשית.
(ט) ולבסוף הוא מבטיח: <br>    <b>אָנֹכִי אֶעֶרְבֶנּוּ,</b> אהיה הערב להשבתו, <br>    <b>מִיָּדִי תְּבַקְשֶׁנּוּ. אִם לֹא הֲבִיאֹתִיו אֵלֶיךָ וְהִצַּגְתִּיו לְפָנֶיךָ – וְחָטָאתִי לְךָ כָּל הַיָּמִים.</b> חטאי לא יימחה לעולם, הן בימי חיי הן לאחר שאמות.
(י) <b>כִּי לוּלֵא הִתְמַהְמָהְנוּ</b> עד עכשיו, משום שאתה סירבת לשלחו, ואנחנו לא לחצנו,<br>    <b>כִּי עַתָּה שַׁבְנוּ זֶה פַעֲמָיִם.</b> היינו כבר יכולים לרדת למצרים ולחזור פעמיים.
(יא) <b>וַיֹּאמֶר אֲלֵהֶם יִשְׂרָאֵל אֲבִיהֶם:אִם כֵּן אֵפוֹא</b>, מכיוון שאין ברירה<br>    <b>– זֹאת עֲשׂוּ: קְחוּ מִזִּמְרַת</b>, מתנובתה המשובחת של<br>    <b>הָאָרֶץ בִּכְלֵיכֶם, וְהוֹרִידוּ לָאִישׁ מִנְחָה.</b> מתנה תוכל לרכך גם את לבם של אנשים רמי מעלה. יעקב הציע לשלוח לאדוני מצרים מן הגדל בכנען, ואינו מצוי במצרים. <br>    <b>מְעַט צֳרִי</b>, בושם, או: תרופה שהופקה אז כמעט רק בעמק הירדן, <br>    <b>וּמְעַט דְּבַשׁ, נְכֹאת</b>, בשמים <br>    <b>וָלֹט,</b> מין תמרוק, <br>    <b>בָּטְנִים</b>, פֵּרות עץ האֵלָה, המכונים היום פיסטוקים. פרות אלה נחשבים למשובחים ואינם גדלים במצרים. <br>    <b>וּשְׁקֵדִים,</b> שאף הם אינם צומחים במצרים.
(יב) <b>וְכֶסֶף מִשְׁנֶה</b>, סכום כסף כפול <br>    <b>קְחוּ בְיֶדְכֶם, וְאֶת הַכֶּסֶף הַמּוּשָׁב בְּפִי אַמְתְּחֹתֵיכֶם תָּשִׁיבוּ בְיֶדְכֶם.</b> אל תשכחו אותו, כי ייתכן ששם יזכרו אותו וידרשוהו. <br>    <b>אוּלַי מִשְׁגֶּה הוּא.</b> אולי פקידים שגו ובמקום להניח את הכסף במקומו הכניסוהו לשקיכם עם התבואה שקניתם.
(יג) <b>וְאֶת אֲחִיכֶם</b> בנימין <br>    <b>קָחוּ,</b><br>    <b>וְקוּמוּ שׁוּבוּ אֶל הָאִישׁ.</b>
(יד) <b>וְאֵל שַׁדַּי יִתֵּן לָכֶם רַחֲמִים לִפְנֵי הָאִישׁ,</b><br>    <b>וְשִׁלַּח לָכֶם אֶת אֲחִיכֶם אַחֵר,</b> שמעון, <br>    <b>וְאֶת בִּנְיָמִין, וַאֲנִי – כַּאֲשֶׁר שָׁכֹלְתִּי שָׁכָלְתִּי.</b> אם יארע בחיי אסון נוסף – הרי אני כבר מלומד באסונות.
(טו) <b>וַיִּקְחוּ הָאֲנָשִׁים אֶת הַמִּנְחָה הַזֹּאת וּמִשְׁנֶה כֶּסֶף לָקְחוּ בְיָדָם וְאֶת בִּנְיָמִן, וַיָּקֻמוּ וַיֵּרְדוּ מִצְרַיִם, וַיַּעַמְדוּ לִפְנֵי יוֹסֵף.</b>
(טז) <b>וַיַּרְא יוֹסֵף אִתָּם אֶת בִּנְיָמִין,</b> שאולי זכר את תווי פניו, ואם השתנה מאוד עם השנים – יוסף שיער שזהו אחיו הצעיר. <br>    <b>וַיֹּאמֶר</b> יוסף, שהיה שר נכבד בעל ארמון, ותחתיו פקידים ומשרתים,<br>    <b>לַאֲשֶׁר</b>, לממונה<br>    <b>עַל בֵּיתוֹ:</b><br>    <b>הָבֵא אֶת הָאֲנָשִׁים</b> האלה אלי <br>    <b>הַבָּיְתָה, וּטְבֹחַ טֶבַח,</b> שחט בעלי חיים,<br>    <b>וְהָכֵן</b> ארוחה, <br>    <b>כִּי אִתִּי יֹאכְלוּ הָאֲנָשִׁים בַּצָּהֳרָיִם.</b> הם יהיו אורחַי. כיוון שמשפחתו המצרית של יוסף היתה קטנה, כשהגיעה קבוצת אורחים גדולה, היה צורך להתחשב בנוכחותם בתכנון הארוחה.
(יז) <b>וַיַּעַשׂ הָאִישׁ כַּאֲשֶׁר אָמַר יוֹסֵף. וַיָּבֵא הָאִישׁ אֶת הָאֲנָשִׁיםבֵּיתָה</b>, לביתו של<br>    <b>יוֹסֵף.</b>
(יח) <b>וַיִּירְאוּ</b>, פחדו<br>    <b>הָאֲנָשִׁים</b><br>    <b>כִּי הוּבְאוּ בֵּית יוֹסֵף.</b> בוודאי תהו: הרי הגענו למצרים לשם קניית תבואה – מדוע הובאנו לארמונו של השליט? <br>    <b>וַיֹּאמְרוּ: עַל דְּבַר הַכֶּסֶף הַשָּׁב בְּאַמְתְּחֹתֵינוּ בַּתְּחִלָּה אֲנַחְנוּ מוּבָאִים.</b> בוודאי השליט מתכוון <br>    <b>לְהִתְגֹּלֵל עָלֵינוּ</b>, למצוא טענות כנגדנו <br>    <b>וּלְהִתְנַפֵּל עָלֵינוּ,</b><br>    <b>ו</b> בסופו של דבר – <br>    <b>לָקַחַת אֹתָנוּ לַעֲבָדִים וְאֶת חֲמֹרֵינוּ.</b>
(יט) לפיכך – <br>    <b>וַיִּגְּשׁוּ אֶל הָאִישׁ אֲשֶׁר עַל בֵּית יוֹסֵף, וַיְדַבְּרוּ אֵלָיו פֶּתַח הַבָּיִת.</b>
(כ) <b>וַיֹּאמְרוּ</b> עוד קודם כניסתם לבית<br>    <b>: בִּי אֲדֹנִי</b>, בבקשה,<br>    <br>    <b>יָרֹד יָרַדְנוּ בַּתְּחִלָּה לִשְׁבָּר</b>, לקנות<br>    <b>אֹכֶל.</b>
(כא) <b>וַיְהִי כִּי בָאנוּ אֶל הַמָּלוֹן, וַנִּפְתְּחָה אֶת אַמְתְּחֹתֵינוּ,</b><br>    <b>וְהִנֵּה כֶסֶף אִישׁ בְּפִי אַמְתַּחְתּוֹ.</b><br>    <b>כַּסְפֵּנוּ בְּמִשְׁקָלוֹ,</b> כפי שהיה, <br>    <b>וַנָּשֶׁב אֹתוֹ בְּיָדֵנוּ.</b> ראשית כול, אנו מבקשים להשיב את הכסף, שנמצא באמתחותינו כנראה בעטיה של טעות.
(כב) <b>וְכֶסֶף אַחֵר הוֹרַדְנוּ בְיָדֵנוּ לִשְׁבָּר אֹכֶל. לֹא יָדַעְנוּ מִי שָׂם כַּסְפֵּנוּ בְּאַמְתְּחֹתֵינוּ.</b> אין זו אשמתנו. איננו יודעים כיצד אירע הדבר, אך מובן מאליו שנשלם הכול.
(כג) <b>וַיֹּאמֶר</b> האיש<br>    <b>:</b><br>    <b>שָׁלוֹם לָכֶם. אַל תִּירָאוּ. אֱלֹהֵיכֶם וֵאלֹהֵי אֲבִיכֶם נָתַן לָכֶם מַטְמוֹן</b>, אוצר חבוי<br>    <b>בְּאַמְתְּחֹתֵיכֶם. כַּסְפְּכֶם בָּא אֵלָי.</b> הכסף שהייתם חייבים לשלם כבר הגיע אלי. ייתכן שיוסף שהיה מסודר, מאורגן ונאמן הורה להכניס את התשלום עבור תבואתם לאוצר המלוכה. ובאמתחת האחים הניח מתנה על חשבונו. <br>    <b>וַיּוֹצֵא אֲלֵהֶם אֶת שִׁמְעוֹן.</b> מן הסתם, לפי ההוראות שקיבל.
(כד) <b>וַיָּבֵא הָאִישׁ אֶת הָאֲנָשִׁים בֵּיתָה יוֹסֵף</b> כאורחים, <br>    <b>וַיִּתֶּן מַיִם</b> לפניהם, <br>    <b>וַיִּרְחֲצוּ רַגְלֵיהֶם</b> לאחר ההליכה הארוכה והמעייפת,<br>    <b>וַיִּתֵּן מִסְפּוֹא לַחֲמֹרֵיהֶם.</b> הוא דאג לכל צורכיהם.
(כה) <b>וַיָּכִינוּ אֶת הַמִּנְחָה עַד בּוֹא יוֹסֵף בַּצָּהֳרָיִם.</b> האחים ערכו את המנחה, שהיתה עד כה ארוזה על גבי החמורים, באופן נאה, <br>    <b>כִּי שָׁמְעוּ כִּי שָׁם יֹאכְלוּ לָחֶם.</b> כיוון ששמעו מהאיש שיישארו לאכול בביתו, תהיה להם הזדמנות להעניק לו את המתנה.
(כו) <b>וַיָּבֹא יוֹסֵף הַבַּיְתָה, וַיָּבִיאּוּ לוֹ אֶת הַמִּנְחָה אֲשֶׁר בְּיָדָם הַבָּיְתָה,וַיִּשְׁתַּחֲווּ לוֹ אָרְצָה.</b> כאן נתקיים החלום הראשון; אחד עשר האחים המבקשים בר, שהתכוונו להסב על שולחנו של יוסף – השתקפו בחלום כאלומות המסבות סביבו, ועתה השתחוו ליוסף המשביר.
(כז) גם יוסף התנהג באופן ידידותי – <br>    <b>וַיִּשְׁאַל לָהֶם לְשָׁלוֹם,</b> ומעבר לכך – <br>    <b>וַיֹּאמֶר: הֲשָׁלוֹם</b>ל<br>    <b>אֲבִיכֶם הַזָּקֵן אֲשֶׁר אֲמַרְתֶּם? הַעוֹדֶנּוּ חָי?</b>
(כח) <b>וַיֹּאמְרוּ: שָׁלוֹם לְעַבְדְּךָ לְאָבִינוּ, עוֹדֶנּוּ חָי. וַיִּקְּדוּ וַיִּשְׁתַּחֲווּ</b> לאות הערכה ותודה כלפי השליט החולק להם כבוד בשאלתו לשלומם ולשלום אביהם.
(כט) <b>וַיִּשָּׂא עֵינָיו,וַיַּרְא אֶת בִּנְיָמִין אָחִיו בֶּן אִמּוֹ. וַיֹּאמֶר: הֲזֶה אֲחִיכֶם הַקָּטֹן אֲשֶׁר אֲמַרְתֶּם אֵלָי</b> שתביאו הנה<br>    <b>?וַיֹּאמַר: אֱלֹהִים יָחְנְךָ,</b> יטה אליך חסד, ירחמך,<br>    <b>בְּנִי.</b> בהיותו צעיר, פונה אליו יוסף כאל בן.
(ל) <b>וַיְמַהֵר יוֹסֵף,כִּי נִכְמְרוּ</b>, התחממו, כלומר התעוררו<br>    <br>    <b>רַחֲמָיו</b>, אהבתו<br>    <b>אֶל אָחִיו,</b> שאותו לא ראה שנים רבות, <br>    <b>וַיְבַקֵּשׁ לִבְכּוֹת,</b> ולכן מיהר <br>    <b>וַיָּבֹא הַחַדְרָה</b>, לחדרו הפרטי <br>    <b>וַיֵּבְךְּ שָׁמָּה.</b>
(לא) <b>וַיִּרְחַץ פָּנָיו,</b> כדי להסתיר את בכיו,<br>    <b>וַיֵּצֵא, וַיִּתְאַפַּק,</b> התחזק, החזיק מעמד. <br>    <b>וַיֹּאמֶר</b> לעבדיו<br>    <b>:</b><br>    <b>שִׂימוּ לָחֶם.</b>
(לב) <b>וַיָּשִׂימוּ</b>,<br>    הגישו לחם<br>    <b>לוֹ לְבַדּוֹ,</b><br>    <b>וְלָהֶם לְבַדָּם, וְלַמִּצְרִים הָאֹכְלִים אִתּוֹ לְבַדָּם.</b> גם למכריו ולאנשי ביתו המצרים הוקצה שולחן משלהם. בשרשרת התמיהות שתמהו האחים על התנהגותו ודבריו של יוסף, הם תהו עתה על בחירתו של יוסף, הנראה מצרי, שלא לאכול עם המצרים,<br>    <b>כִּי לֹא יוּכְלוּן הַמִּצְרִים לֶאֱכֹל אֶת</b>, עם<br>    <b>הָעִבְרִים לֶחֶם, כִּי תוֹעֵבָה הִיא לְמִצְרָיִם.</b> הדת המצרית אסרה עליהם לסעוד עם העברים.
(לג) בתור המארח, יוסף הושיבם ליד השולחן,<br>    <b>וַיֵּשְׁבוּ לְפָנָיו</b> כל אחד במקום שהועיד לו יוסף,<br>    <b>הַבְּכֹר כִּבְכֹרָתוֹ וְהַצָּעִיר כִּצְעִרָתוֹ,</b> לפי סדר גיליהם. <br>    <b>וַיִּתְמְהוּ הָאֲנָשִׁים אִישׁ אֶל רֵעֵהוּ.</b> כיוון שהפרשי הגילים בין בני יעקב לא היו גדולים, קשה היה לשער את סדר היוולדם עתה, כשהם אנשים מבוגרים.
(לד) <b>וַיִּשָּׂא מַשְׂאֹת</b>, העניק מתנות<br>    <b>מֵאֵת פָּנָיו אֲלֵהֶם.</b><br>    <b>וַתֵּרֶב מַשְׂאַת בִּנְיָמִן מִמַּשְׂאֹת כֻּלָּם חָמֵשׁ יָדוֹת.</b> לבנימין נתן מתנה גדולה פי חמש ממתנות אחיו. <br>    <b>וַיִּשְׁתּוּ וַיִּשְׁכְּרוּ עִמּוֹ.</b> הסעודה הפכה למסיבת רֵעים.
<h2>פרק מד</h2>
(א) <b>וַיְצַו אֶת</b> האיש<br>    <b>אֲשֶׁר עַל בֵּיתוֹ,</b><br>    <b>לֵאמֹר: מַלֵּא אֶת אַמְתְּחֹת הָאֲנָשִׁים אֹכֶל,</b><br>    <b>כַּאֲשֶׁר יוּכְלוּן שְׂאֵת,</b> ככל שהאמתחות יכולות להכיל. <br>    <b>וְשִׂים כֶּסֶף</b> של כל<br>    <b>אִישׁ בְּפִי אַמְתַּחְתּוֹ,</b> כשם שהוחזר להם כספם בפעם הקודמת,
(ב) אך הפעם – <br>    <b>וְאֶת גְּבִיעִי</b> המיוחד,<br>    <b>גְּבִיעַ הַכֶּסֶף</b>– במצרים העתיקה היה לעתים הכסף יקר אף מזהב, שכן מרבצי זהב היו מצויים במזרח אפריקה ובמקומות נוספים בקרבת מצרים, אבל כסף יובא אליה בדרך כלל מאסיה. <br>    <b>תָּשִׂים בְּפִי אַמְתַּחַת</b> האח<br>    <b>הַקָּטֹן וְ</b> שים שם גם <br>    <b>אֵת כֶּסֶף שִׁבְרוֹ.וַיַּעַשׂ כִּדְבַר יוֹסֵף אֲשֶׁר דִּבֵּר.</b>
(ג) <b>הַבֹּקֶר אוֹר,</b> האיר, <br>    <b>וְהָאֲנָשִׁים שֻׁלְּחוּ, הֵמָּה וַחֲמֹרֵיהֶם.</b>
(ד) <b>הֵם יָצְאוּ אֶת הָעִיר, לֹא הִרְחִיקוּ, וְיוֹסֵף אָמַר לַאֲשֶׁר עַל בֵּיתוֹ: קוּם</b> עכשיו, <br>    <b>רְדֹף אַחֲרֵי הָאֲנָשִׁים, וְהִשַּׂגְתָּם וְאָמַרְתָּ אֲלֵהֶם: לָמָּה שִׁלַּמְתֶּם רָעָה תַּחַת טוֹבָה?</b> האשם אותם בגנבה.
(ה) <b>הֲלוֹא</b> גביע<br>    <b>זֶה,</b> שגנבתם מבית יוסף, <br>    <b>אֲשֶׁר יִשְׁתֶּה אֲדֹנִי בּוֹ.</b> ומעבר לכך – <br>    <b>וְהוּא נַחֵשׁ יְנַחֵשׁ בּוֹ.</b> אין זה גביע פשוט, אלא גביע מזל וניחוש בעבורו. <br>    <b>הֲרֵעֹתֶם אֲשֶׁר עֲשִׂיתֶם.</b> בגנבת הגביע ממארחיכם נהגתם בכפיות טובה ובטיפשות, שהרי גנבתכם נחשפה מיד.
(ו) <b>וַיַּשִּׂגֵם, וַיְדַבֵּר אֲלֵהֶם אֶת הַדְּבָרִים הָאֵלֶּה.</b>
(ז) <b>וַיֹּאמְרוּ אֵלָיו:לָמָּה יְדַבֵּר אֲדֹנִי כַּדְּבָרִים הָאֵלֶּה? חָלִילָה לַעֲבָדֶיךָ מֵעֲשׂוֹת כַּדָּבָר הַזֶּה.</b> לא ייתכן כלל לחשוד בנו במעשה כזה, כפי שכבר הוכחנו:
(ח) <b>הֵן כֶּסֶף אֲשֶׁר מָצָאנוּ בְּפִי אַמְתְּחֹתֵינוּ הֱשִׁיבֹנוּ אֵלֶיךָ מֵאֶרֶץ כְּנָעַן.</b> הרי האיש אשר על הבית אמר שאיננו חייבים דבר, ושהכסף שמצאנו אינו אלא מטמון, ובכל זאת מחמת הספק השבנו כסף זה כשחזרנו מארץ כנען, <br>    <b>וְאֵיךְ נִגְנֹב מִבֵּית אֲדֹנֶיךָ כֶּסֶף אוֹ זָהָב?!</b>
(ט) ומתוך ביטחונם המלא שאיש מהם לא גנב, הצהירו האחים: <br>    <b>אֲשֶׁר יִמָּצֵא אִתּוֹ מֵעֲבָדֶיךָ</b>, אם תמצא את הגביע אצל מי מאתנו<br>    <b>– וָמֵת, וְגַם אֲנַחְנוּ</b> כולנו <br>    <b>נִהְיֶה לַאדֹנִי לַעֲבָדִים.</b>
(י) <b>וַיֹּאמֶר: גַּם עַתָּה כְדִבְרֵיכֶם כֶּן הוּא.</b> אכן ראוי היה שהפושע יידון למוות, ואתם – בתור שותפיו – תהיו עבדים, ובכל זאת, אני מציע הצעה נוחה יותר: <br>    <b>אֲשֶׁר יִמָּצֵא אִתּוֹ יִהְיֶה לִּי עָבֶד.</b> אין בכוונתי להרוג את הפושע, אלא רק לקחת אותו כעבד, <br>    <b>וְ</b> אילו <br>    <b>אַתֶּם –</b><br>    <b>תִּהְיוּ נְקִיִּם,</b> כיוון שלא חטאתם תשתחררו מכל עונש.
(יא) <b>וַיְמַהֲרוּ וַיּוֹרִדוּ אִישׁ אֶת אַמְתַּחְתּוֹ אָרְצָה, וַיִּפְתְּחוּ אִישׁ אַמְתַּחְתּוֹ</b> לביקורת.
(יב) <b>וַיְחַפֵּשׂ</b> הממונה, <br>    <b>בַּגָּדוֹל הֵחֵל וּבַקָּטֹן כִּלָּה,</b> הן בשל הנימוס הן משום שידע היכן מצוי הגביע, ואילו ניגש מיד לאח הקטן, היה הדבר מחשיד. על כן ערך את בדיקתו לפי גיליהם של הבנים. <br>    <b>וַיִּמָּצֵא הַגָּבִיעַ בְּאַמְתַּחַת בִּנְיָמִן.</b>
(יג) <b>וַיִּקְרְעוּ שִׂמְלֹתָם,</b> מתוך זעזוע, בושה, חוסר אונים ואימה מתוצאות הדבר ולאות אבל. <br>    <b>וַיַּעֲמֹס</b> כל <br>    <b>אִישׁ</b> את שקו<br>    <b>עַל חֲמֹרוֹ.</b><br>    <b>וַיָּשֻׁבוּ הָעִירָה.</b>
(יד) <b>וַיָּבֹא יְהוּדָה וְאֶחָיו בֵּיתָה יוֹסֵף, וְהוּא</b>, יוסף<br>    <b>עוֹדֶנּוּ שָׁם.</b> מתברר שליוסף היתה סיבה להישאר בביתו. <br>    <b>וַיִּפְּלוּ לְפָנָיו אָרְצָה.</b> שוב השתחוו לו.
(טו) <b>וַיֹּאמֶר לָהֶם יוֹסֵף</b> כְּשר גדול<br>    <b>:</b><br>    <b>מָה הַמַּעֲשֶׂה הַזֶּה אֲשֶׁר עֲשִׂיתֶם?! הֲלוֹא יְדַעְתֶּם כִּי נַחֵשׁ יְנַחֵשׁ אִישׁ אֲשֶׁר כָּמֹנִי.</b> הרי חכמתי וגדולתי ידועות לכם. האם לא חששתם שאדע לאן נעלם הגביע? אינני יכול להבין מה היה השיקול שעמד מאחורי איוולת זו.
(טז) <b>וַיֹּאמֶר יְהוּדָה: מַה נֹּאמַר לַאדֹנִי, מַה נְּדַבֵּר וּמַה נִּצְטַדָּק</b>, הרי הגביע נמצא אצלנו<br>    <b>?!</b><br>    <b>הָאֱלֹהִים מָצָא אֶת עֲוֹן עֲבָדֶיךָ.</b> איננו מסוגלים להסביר את הדבר. הוא בא משמים. <br>    <b>הִנֶּנּוּ עֲבָדִים לַאדֹנִי, גַּם אֲנַחְנוּ גַּם אֲשֶׁר נִמְצָא הַגָּבִיעַ בְּיָדוֹ.</b> עווננו התגלה, וכיוון שבאנו כחבורה אחת – קח את כולנו לעבדים.
(יז) <b>וַיֹּאמֶר</b> יוסף<br>    <b>: חָלִילָה לִּי מֵעֲשׂוֹת זֹאת.</b> לא אנהג בניגוד לצדק וליושר. <br>    <b>הָאִישׁ אֲשֶׁר נִמְצָא הַגָּבִיעַ בְּיָדוֹ – הוּא יִהְיֶה לִּי עָבֶד</b> כעונש, <br>    <b>וְאַתֶּם</b> מן הסתם לא ידעתם דבר על הגנבה, ולכן אין לי כל טענות כלפיכם <br>    <b>– עֲלוּ לְשָׁלוֹם אֶל אֲבִיכֶם.</b>
(יח) <b>וַיִּגַּשׁ אֵלָיו יְהוּדָה.</b> כאן בולט יהודה כאח הדומיננטי והאחראי. <br>    <b>וַיֹּאמֶר: בִּי אֲדֹנִי,</b> בבקשה, <br>    <b>יְדַבֶּר נָא עַבְדְּךָ דָבָר בְּאָזְנֵי אֲדֹנִי.</b> הרשה לי לדבר דבר. אינני מתכוון רק להביע הסכמה או סירוב להצעתך, אלא לשטוח לפניך את כל השתלשלות האירועים שברקע, כפי שאני מבין אותם. <br>    <b>וְאַל יִחַר אַפְּךָ בְּעַבְדֶּךָ,</b> אל תכעס אם אחזור על דברים ידועים, ואנסחם בסגנון שלי, <br>    <b>כִּי</b> מבחינתנו <br>    <b>כָמוֹךָ כְּפַרְעֹה.</b> אתה הנכבד ביותר בסביבה, ועל כן אנחנו מדברים אתך מתוך אימה וכבוד, ובכל זאת אבקש ממך רשות לדבר לפניך.
(יט) <b>אֲדֹנִי שָׁאַל אֶת עֲבָדָיו</b> בפעם הקודמת, בין שאר השאלות, <br>    <b>לֵאמֹר: “הֲיֵשׁ לָכֶם אָב אוֹ אָח?״</b>
(כ) <b>וַנֹּאמֶר אֶל אֲדֹנִי: “יֶשׁ לָנוּ אָב זָקֵן, וְיֶלֶד זְקֻנִים קָטָן</b> יחסית, <br>    <b>וְאָחִיו</b> של בן הזקונים הזה <br>    <b>מֵת, וַיִּוָּתֵר הוּא לְבַדּוֹ לְאִמּוֹ.</b> הוא בנה היחיד של אשה זו שנותר בחיים, ומלבד עובדה אובייקטיבית זו –<br>    <b>וְאָבִיו אֲהֵבוֹ</b> במיוחד״.
(כא) <b>וַתֹּאמֶר אֶל עֲבָדֶיךָ: “הוֹרִדֻהוּ אֵלָי – וְאָשִׂימָה עֵינִי עָלָיו,</b> אנהג בו יפה ואשים לב אליו במיוחד״.
(כב) <b>וַנֹּאמֶר אֶל אֲדֹנִי: “לֹא יוּכַל הַנַּעַר לַעֲזֹב אֶת אָבִיו,</b> כי <br>    <b>וְעָזַב אֶת אָבִיו</b>, אם הוא יעזוב את אביו<br>    <b>– וָמֵת</b> האב״.
(כג) <b>וַתֹּאמֶר אֶל עֲבָדֶיךָ:</b> “בכל זאת,<br>    <b>אִם לֹא יֵרֵד אֲחִיכֶם הַקָּטֹן אִתְּכֶם לֹא תֹסִפוּן לִרְאוֹת פָּנָי״.</b>
(כד) <b>וַיְהִי כִּי עָלִינוּ אֶל עַבְדְּךָ אָבִי – וַנַּגֶּד לוֹ אֵת דִּבְרֵי אֲדֹנִי.</b>
(כה) <b>וַיֹּאמֶר אָבִינוּ</b> לבסוף<br>    <b>: “שֻׁבוּ שִׁבְרוּ לָנוּ מְעַט אֹכֶל״.</b>
(כו) <b>וַנֹּאמֶר: “לֹא נוּכַל לָרֶדֶת,</b> לשוב למצרים.<br>    <b>אִם יֵשׁ אָחִינוּ הַקָּטֹן אִתָּנוּ – וְיָרַדְנוּ, כִּי לֹא נוּכַל לִרְאוֹת פְּנֵי הָאִישׁ וְאָחִינוּ הַקָּטֹן אֵינֶנּוּ אִתָּנוּ״.</b>
(כז) <b>וַיֹּאמֶר עַבְדְּךָ אָבִי אֵלֵינוּ: “אַתֶּם יְדַעְתֶּם כִּי שְׁנַיִם יָלְדָה לִּי אִשְׁתִּי.</b>
(כח) <b>וַיֵּצֵא הָאֶחָד מֵאִתִּי,וָאֹמַר</b> שיערתי בהתאם לנתונים<br>    <b>: אַךְ טָרֹף טֹרָף.</b> יעקב לא היה בטוח בדבר, שכן איש לא מצא את גופת יוסף, אלא רק סימנים שמהם עולה שנטרף. <br>    <b>וְלֹא רְאִיתִיו עַד הֵנָּה.</b>
(כט) <b>וּלְקַחְתֶּם גַּם אֶת זֶה מֵעִם פָּנַי וְקָרָהוּ אָסוֹן,</b> ואז, <br>    <b>וְהוֹרַדְתֶּם אֶת שֵׂיבָתִי בְּרָעָה שְׁאֹלָה.</b> זִקְנתי תהיה הרבה יותר גרועה מכפי שהיא, ואהיה אפוף ברעה כשאסתלק מן העולם״.
(ל) עד כאן שחזר יהודה את מה שאירע. כעת הוא חוזר אל עצמו: <br>    <b>וְעַתָּה, כְּבֹאִי אֶל עַבְדְּךָ אָבִי,</b> כשאחזור הביתה,<br>    <b>וְהַנַּעַר אֵינֶנּוּ אִתָּנוּ, וְנַפְשׁוֹ</b> של האב <br>    <b>קְשׁוּרָה בְנַפְשׁוֹ</b> של הבן,
(לא) <b>וְהָיָה כִּרְאוֹתוֹ כִּי אֵין הַנַּעַר – וָמֵת</b> מרוב צער. <br>    <b>וְהוֹרִידוּ עֲבָדֶיךָ אֶת שֵׂיבַת עַבְדְּךָ אָבִינוּ בְּיָגוֹן שְׁאֹלָה.</b> בכך נהרוג את אבינו.
(לב) יהודה מסביר מדוע הוא המדבר בשם האחים:<br>    <b>כִּי עַבְדְּךָ עָרַב אֶת הַנַּעַר</b> אישית<br>    <b>מֵעִם אָבִי, לֵאמֹר: “אִם לֹא אֲבִיאֶנּוּ אֵלֶיךָ – וְחָטָאתִי לְאָבִי כָּל הַיָּמִים,</b> החטא ירבוץ עלי לעולם״.
(לג) <b>וְעַתָּה,</b> מאחר שהאחריות מוטלת עלי, ועלי להשיב את בנימין בכל מחיר הביתה, אני מציע: <br>    <b>יֵשֶׁב נָא עַבְדְּךָ תַּחַת הַנַּעַר עֶבֶד לַאדֹנִי,</b> קח אותי לעבד במקומו. <br>    <b>וְהַנַּעַר יַעַל עִם אֶחָיו,</b> ישוב הביתה.
(לד) <b>כִּי אֵיךְ אֶעֱלֶה אֶל אָבִי וְהַנַּעַר אֵינֶנּוּ אִתִּי?</b><br>    <b>פֶּן אֶרְאֶה בָרָע אֲשֶׁר יִמְצָא אֶת אָבִי.</b> אינני יכול לשאת את המחשבה על תגובתו של אבא, וגם לא אוכל לראות זאת בעיני. יהודה ידע כמובן שיעקב לא יהיה מרוצה גם אם בן אחר מבניו יישאר כעבד במצרים, אבל כלפי בנימין היתה לו אהבה מיוחדת.
<h2>פרק מה</h2>
(א) <b>וְלֹא יָכֹל יוֹסֵף לְהִתְאַפֵּק</b> מלגלות את עצמו <br>    <b>לְכֹל הַנִּצָּבִים עָלָיו</b> משום שלא רצה לבייש את אחיו בגילוי סיפור מכירתו בנוכחות משרתיו ושומרי ראשו שעמדו סביבו –<br>    <br>    <b>וַיִּקְרָא:</b><br>    <b>הוֹצִיאוּ כָל אִישׁ מֵעָלָי!וְלֹא עָמַד אִישׁ</b> זר<br>    <b>אִתּוֹ, בְּהִתְוַדַּע יוֹסֵף אֶל אֶחָיו.</b>
(ב) <b>וַיִּתֵּן אֶת קֹלוֹ בִּבְכִי.</b> יוסף כבר נתן את קולו בבכי בעבר, אך כאן יכול היה לבכות בקול לפניהם, ולא היה צריך לצאת מן החדר כדי לבכות.<br>    <br>    <b>וַיִּשְׁמְעוּ מִצְרַיִם, וַיִּשְׁמַע בֵּית פַּרְעֹה.</b> אף על פי שהמצרים יצאו לחדר אחר או יצאו מן הבית, עלה באוזניהם שֶׁמע בכיו.
(ג) <b>וַיֹּאמֶר יוֹסֵף אֶל אֶחָיו: אֲנִי יוֹסֵף.</b> ומיד שאל – <br>    <b>הַעוֹד אָבִי חָי?</b> שאלה זו תמוהה, שהרי כבר סיפרו לו שאביו חי. ייתכן שקריאה זו לא נבעה משיקול דעת אלא עלתה מתוך ההתרגשות שאחזה בו ברגע הדחוס הזה, בייחוד לאור מלותיו האחרונות של יהודה אליו.<br>    מאחר שעם אחיו לא היו לו יחסי קרבה ואהבה, ואילו את אביו אהב, עלתה בו עתה מתוך פרץ רגשותיו שוב השאלה לשלומו – והפעם סוף סוף בכינוי השייכות המייחסו אליו – אָבִי. לחלופין אפשר לנעוץ את שאלתו בחשד שהתעורר אצלו שמא אביו כבר נפטר, ואחיו בדו את הסיפור עליו כדי לאשש את טענותיהם וכדי לעורר את חמלתו. עתה חזר יוסף על השאלה, משום שרצה להתיר את הספק שהטריד אותו.<br>    <br>    <b>וְלֹא יָכְלוּ אֶחָיו לַעֲנוֹת אֹתוֹ, כִּי נִבְהֲלוּ מִפָּנָיו.</b> יוסף ידע את האמת לכל אורך הדרך, אבל את האחים אחזו זעזוע, תדהמה ופחד. עד כה נחשב יוסף הבן שנעלם. ייתכן שחלמו שביום מן הימים ימצאוהו כעבד במקום כלשהו, ואולי אפילו ישחררוהו, והנה הוא התגלה לפניהם בתור האדם הגדול שגורלם נתון בידיו.
(ד) <b>וַיֹּאמֶר יוֹסֵף אֶל אֶחָיו: גְּשׁוּ נָא אֵלַי, וַיִּגָּשׁוּ</b> בשקט. עדיין לא פצו פיותיהם בדיבור. <br>    <b>וַיֹּאמֶר</b> שוב<br>    <b>: אֲנִי יוֹסֵף אֲחִיכֶם.</b> בפעם הזאת תפקידן של המלים הללו כבר לא היה גילוי זהותו. כאן יוסף מדגיש שהוא אחיהם. אמנם אני זוכר <br>    <b>אֲשֶׁר מְכַרְתֶּם אֹתִי מִצְרָיְמָה,</b>
(ה) <b>וְ</b> אולם <br>    <b>עַתָּה</b>, לאחר מעשה <br>    <b>אַל תֵּעָצְבוּ</b><br>    <b>וְאַל יִחַר בְּעֵינֵיכֶם</b>, ואל תכעסו על עצמכם<br>    <b>כִּי מְכַרְתֶּם אֹתִי הֵנָּה, כִּי לְמִחְיָה שְׁלָחַנִי אֱלֹהִים לִפְנֵיכֶם.</b> נסו לראות את העניין מכיוון אחר. במקום להתייחס אל המכירה כהפקרָתי, ראו את מה שהשתלשל ממנה. הודות למעשה זה אני יכול עכשיו לתמוך בקיום המשפחה.
(ו) <b>כִּי זֶה</b> כבר <br>    <b>שְׁנָתַיִם</b> שורר<br>    <b>הָרָעָב בְּקֶרֶב הָאָרֶץ,</b><br>    <b>וְעוֹד חָמֵשׁ שָׁנִים אֲשֶׁר אֵין חָרִישׁ וְקָצִיר,</b> בהתאם לחלום פרעה.
(ז) <b>וַיִּשְׁלָחֵנִי אֱלֹהִים לִפְנֵיכֶם לָשׂוּם לָכֶם שְׁאֵרִית בָּאָרֶץ,</b> כדי שתשרדו באמצעות התמיכה שאעניק לכם, <br>    <b>וּלְהַחֲיוֹת לָכֶם לִפְלֵיטָה</b>, להצלה<br>    <b>גְּדֹלָה.</b>
(ח) והוא מוסיף לפייסם:<br>    <b>וְעַתָּה לֹא אַתֶּם שְׁלַחְתֶּם אֹתִי הֵנָּה, כִּי הָאֱלֹהִים</b>, ואתם לא הייתם אלא האמצעים לשליחות הגדולה. <br>    <b>וַיְשִׂימֵנִי לְאָב</b>, לפטרון, לממונה על הממלכה כולה<br>    <b>לְפַרְעֹה</b><br>    <b>וּלְאָדוֹן לְכָל בֵּיתוֹ,</b><br>    <b>וּמֹשֵׁל בְּכָל אֶרֶץ מִצְרָיִם.</b>
(ט) <b>מַהֲרוּ וַעֲלוּ אֶל אָבִי, וַאֲמַרְתֶּם אֵלָיו: כֹּה אָמַר בִּנְךָ יוֹסֵף: “שָׂמַנִי אֱלֹהִים לְאָדוֹן לְכָל מִצְרָיִם,</b> ועכשיו – <br>    <b>רְדָה אֵלַי</b> למצרים<br>    <b>, אַל תַּעֲמֹד,</b> אל תשתהה.
(י) <b>וְיָשַׁבְתָּ בְאֶרֶץ גֹּשֶׁן</b> שבגבולה המזרחי של מצרים, בקרבת ארץ כנען, <br>    <b>וְהָיִיתָ קָרוֹב אֵלַי, אַתָּה וּבָנֶיךָ וּבְנֵי בָנֶיךָ וְצֹאנְךָ וּבְקָרְךָ וְכָל אֲשֶׁר לָךְ.</b>
(יא) <b>וְכִלְכַּלְתִּי אֹתְךָ שָׁם.</b> יבוליה של ארץ מצרים בטוחים יותר משל ארץ כנען, אך גם אם היבול לא יספיק לך, אני אדאג לספק לך את צרכיך שם, <br>    <b>כִּי עוֹד חָמֵשׁ שָׁנִים רָעָב, פֶּן תִּוָּרֵשׁ</b>. שמא תאבד את כל הונך ממכירת רכושך, אם תצטרך להמשיך לקנות אוכל ממצרים, <br>    <b>אַתָּה וּבֵיתְךָ וְכָל אֲשֶׁר לָךְ״.</b>
(יב) <b>וְהִנֵּה עֵינֵיכֶם רֹאוֹת וְעֵינֵי אָחִי בִנְיָמִין,</b><br>    <b>כִּי פִי הַמְדַבֵּר אֲלֵיכֶם,</b> שאני מדבר בלשונכם.<br>    הרי קודם לכן יוסף דיבר מצרית, והתקשורת עמם התנהלה דרך מתורגמן. כאן השווה יוסף בין בנימין, אחיו גם מאם, שבוודאי לא השתתף בהתנכלות אליו, לבין שאר האחים, ובכך ניסה להרגיע את אחיו:
(יג) <b>וְהִגַּדְתֶּם</b>, סַפרו <br>    <b>לְאָבִי אֶת כָּל כְּבוֹדִי בְּמִצְרַיִם. וְאֵת כָּל אֲשֶׁר רְאִיתֶם</b> לגבי יכולתי כשליט, <br>    <b>וּמִהַרְתֶּם וְהוֹרַדְתֶּם אֶת אָבִי הֵנָּה.</b>
(יד) <b>וַיִּפֹּל עַל צַוְּארֵי בִנְיָמִן אָחִיו</b>– סוף סוף התאפשר לו הדבר – <br>    <b>וַיֵּבְךְּ,</b> מהתרגשות מן המפגש עם בן אמו, <br>    <b>וּבִנְיָמִן בָּכָה עַל צַוָּארָיו.</b> אפשר שבתור האח הקטן, היה בנימין כרוך אחרי יוסף.
(טו) לאחר מכן – <br>    <b>וַיְנַשֵּׁק לְכָל אֶחָיו וַיֵּבְךְּ עֲלֵיהֶם</b>. יוסף התקיף והשליט נטה גם להתרגש מהר.<br>    את זעזועם של האחים מהידיעה שאדוני הארץ הוא יוסף, החליף החשש מפני נקמתו בהם, חשש שכאמור לא פג אף שנים רבות מאוחר יותר. מתוך האשמה שקיננה בהם, ידעו כי אם יעניש אותם יוסף – הצדק יהיה אִתו. <br>    <b>וְ</b> רק <br>    <b>אַחֲרֵי כֵן,</b> לאחר ששמעו את דבריו ואת בכיו ועמדו נוכח התרגשותו וקרבתו אליהם, נרגעו מתדהמתם ומפחדיהם, ואז <br>    <b>דִּבְּרוּ אֶחָיו אִתּוֹ.</b>
(טז) <b>וְהַקֹּל נִשְׁמַע בֵּית פַּרְעֹה.</b> אנשי החצר, שנשלחו אל מחוץ לחדר, יכלו לשמוע ממנו את בכייתו של יוסף. מן הסתם היו שהציצו והקשיבו דרך החלון או כיוצא בזה. כך נודע להם <br>    <b>לֵאמֹר: בָּאוּ אֲחֵי יוֹסֵף.</b> אף על פי שלא הבינו את לשונם, קלטו את עיקר ההתרחשות. <br>    <b>וַיִּיטַב בְּעֵינֵי פַרְעֹה וּבְעֵינֵי עֲבָדָיו</b>, שהרי עד כה ראו פרעה ושאר המצרים ביוסף עבד, והניחו כי מן הסתם בא ממשפחת עבדים. למרות כשרונו והצלחתו היה משום ביזיון למצרים שעבד מושל בהם. והנה עתה מתאשרים דבריו של יוסף כי מוצאו במשפחה מכובדת, וכי היה בן חורין בתחילתו.
(יז) <b>וַיֹּאמֶר פַּרְעֹה אֶל יוֹסֵף:אֱמֹר אֶל אַחֶיךָ: “זֹאת עֲשׂוּ״.</b> פרעה הציע הצעה דומה להצעתו של יוסף, בין שחשב על כך מדעתו, ובין ששמע כבר את רעיונו של יוסף והסכים עמו. <br>    <b>“טַעֲנוּ אֶת בְּעִירְכֶם,</b> בהמותיכם, <br>    <b>וּלְכוּ בֹאוּ אַרְצָה כְּנָעַן,</b>
(יח) <b>וּקְחוּ אֶת אֲבִיכֶם</b> מכנען<br>    <b>וְאֶת</b> בני<br>    <b>בָּתֵּיכֶם,</b><br>    <b>וּבֹאוּ אֵלָי</b>. שבו תחת חסותי במצרים, <br>    <b>וְאֶתְּנָה לָכֶם אֶת טוּב אֶרֶץ מִצְרַיִם, וְאִכְלוּ אֶת חֵלֶב הָאָרֶץ.</b> בתור אחי יוסף ומשפחתו, תיהנו מכל ההטבות שאני יכול להעניק למשתייכים לחצר המלוכה״.
(יט) ואל יוסף אמר: <br>    <b>וְאַתָּה צֻוֵּיתָה, זֹאת עֲשׂוּ: קְחוּ לָכֶם מֵאֶרֶץ מִצְרַיִם עֲגָלוֹת</b>, שלא היו מצויות בכנען והיו מוכרות רק בתרבות מפותחת יותר מתרבות הרועים שבה חייתה משפחת יעקב, <br>    <b>לְטַפְּכֶם</b>, לילדיכם <br>    <b>וְלִנְשֵׁיכֶם,</b> כדי שלא יצטרכו להתייסר בדרכם למצרים. הגברים ירכבו כמובן על בהמות רכיבה. <br>    <b>וּנְשָׂאתֶם אֶת אֲבִיכֶם וּבָאתֶם.</b>
(כ) <b>וְעֵינְכֶם אַל תָּחֹס עַל כְּלֵיכֶם</b>. אל תחששו לחפציכם בדרככם, או לאלו שאתם נאלצים להשאיר בבית. אל תאטו את מסעכם מפני שיקולי איבוד רכוש, <br>    <b>כִּי טוּב כָּל אֶרֶץ מִצְרַיִם לָכֶם הוּא.</b> אל תחששו מהוצאות הדרך ומנזקיה, שכן כל צורכיכם יסופקו על חשבוני.
(כא) <b>וַיַּעֲשׂוּ כֵן בְּנֵי יִשְׂרָאֵל.</b> בני יעקב התכוננו לשוב לביתם. <br>    <b>וַיִּתֵּן לָהֶם יוֹסֵף עֲגָלוֹת עַל פִּי</b> פקודתו של <br>    <b>פַרְעֹה,</b><br>    <b>וַיִּתֵּן לָהֶם צֵדָה לַדָּרֶךְ.</b> על העגלות ועל בהמות המשא יוכלו לקחת אוכל רב יותר וגם דברים נוספים:
(כב) <b>לְכֻלָּם נָתַן לָאִישׁ</b>, כל אחד מהם קיבל<br>    <b>חֲלִפוֹת שְׂמָלֹת,</b> בגדים המחליפים את בגדיהם הקבועים, <br>    <b>וּלְבִנְיָמִן נָתַן שְׁלֹשׁ מֵאוֹת כֶּסֶף</b>– מתנה מיוחדת לאחיו האהוב, <br>    <b>וְחָמֵשׁ חֲלִפֹת שְׂמָלֹת.</b>
(כג) <b>וּלְאָבִיו שָׁלַח</b> מתנה<br>    <b>כְּזֹאת</b>, כדלהלן<br>    <b>: עֲשָׂרָה חֲמֹרִים נֹשְׂאִים מִטּוּב מִצְרָיִם</b>, בגדים, כלים או מיני מאכלים מעובדים <br>    <b>וְעֶשֶׂר אֲתֹנֹת נֹשְׂאֹת בָּר וָלֶחֶם וּמָזוֹן לְאָבִיו לַדָּרֶךְ.</b> בנסיעתם הרכובה השתדלו האחים למעט באכילה ולהגיע ליעדם מהר ככל האפשר. לעומת זאת, מסעה של המשפחה על אביה הזקן, נשיה, ילדיה וכל רכושה יימשך זמן רב. שיירה אטית זו תהיה זקוקה למזון רב עבור ימי המסע.
(כד) <b>וַיְשַׁלַּח אֶת אֶחָיו</b> לביתם,<br>    <b>וַיֵּלֵכוּ.</b> בנסיעתם יחדיו לאחר החווייה המרעישה שחוו הם עלולים להאשים זה את זה במכירת יוסף. שמותיהם של ראובן ושל יהודה הוזכרו כמי שחסו עליו במידה מסוימת וניסו למתן או לעכב את המתתו, אך לא ברור מי מהאחים דחף אל מכירתו. כנראה עד כה חשו שהמכירה נעשתה על דעת כולם. עכשיו, כשהתברר שיוסף חי ומעמדו חזק משלהם, הדרך עלולה להיות ההזדמנות לליבון מה שאירע בעבר.<br>    משום כך הזהירם יוסף <br>    <b>וַיֹּאמֶר אֲלֵהֶם:</b><br>    <b>אַל תִּרְגְּזוּ</b>, תתקוטטו <br>    <b>בַּדָּרֶךְ.</b>
(כה) <b>וַיַּעֲלוּ מִמִּצְרָיִם, וַיָּבֹאוּ אֶרֶץ כְּנַעַן אֶל יַעֲקֹב אֲבִיהֶם.</b>
(כו) <b>וַיַּגִּדוּ לוֹ לֵאמֹר: עוֹד יוֹסֵף חַי, וְכִי הוּא מֹשֵׁל בְּכָל אֶרֶץ מִצְרָיִם.</b> קשה לדעת אם שטחו בפני אביהם את כל פרטי ההתרחשות, או שהעדיפו להעלים את חלקם בעניין. לא ידוע אם עד סוף חייו נודע ליעקב מה באמת אירע ליוסף.<br>    <br>    <b>וַיָּפָג לִבּוֹ</b>. לבו חדל לפעום, אולי התעלף מחמת הזעזוע, <br>    <b>כִּי לֹא הֶאֱמִין לָהֶם,</b> משום שנפשו לא היתה מוכנה לחדשות מרעישות אלו. לחלופין, ייתכן שלא האמין לדברי בניו, משום שחשד שהם בודים את הסיפור מלבם לשם מילוי אינטרס עצמי כלשהו.
(כז) מכיוון שכך – <br>    <b>וַיְדַבְּרוּ אֵלָיו אֵת כָּל דִּבְרֵי יוֹסֵף אֲשֶׁר דִּבֶּר אֲלֵהֶם</b> בפרוטרוט. <br>    <b>וַיַּרְא אֶת הָעֲגָלוֹת אֲשֶׁר שָׁלַח יוֹסֵף לָשֵׂאת אֹתוֹ.</b> במראה העגלות המצריות, שהיה להן בדרך כלל תפקיד צבאי, ולא בקלות יוּצאו ממצרים, היה כדי לאושש את סיפורם. <br>    <b>וַתְּחִי רוּחַ יַעֲקֹב אֲבִיהֶם</b> מעלפונו, כשהשתכנע שאכן מדובר בסיפור אמתי. הידיעה שיוסף חי לא רק הפתיעה אותו, אלא החייתה אותו.
(כח) <b>וַיֹּאמֶר יִשְׂרָאֵל</b> התמורה בחייו של יעקב מתבטאת גם בהחלפת שמו. שוב כונָּה ישראל, השם שניתן לו כששרה עם אלוקים<br>    <b>: רַב,</b> די לי ש<br>    <b>עוֹד יוֹסֵף בְּנִי חָי.</b> איני זקוק עוד לדבר.<br>    <br>    <b>אֵלְכָה וְאֶרְאֶנּוּ בְּטֶרֶם אָמוּת.</b>
<h2>פרק מו</h2>
(א) <b>וַיִּסַּע יִשְׂרָאֵל וְכָל אֲשֶׁר לוֹ</b> כנראה מחברון, מקום מגוריו,<br>    <b>וַיָּבֹא בְּאֵרָה שָּׁבַע,</b> שהיתה בדרכו דרומה, למצרים. כנראה ביקש לחזור אל ציון הדרך הזה – מזבחם של אבותיו, אברהם ויצחק, כמו ביציאתו הראשונה, לחרן.<br>    <br>    <b>וַיִּזְבַּח זְבָחִים לֵאלֹהֵי אָבִיו יִצְחָק.</b>
(ב) <b>וַיֹּאמֶר אֱלֹהִים לְיִשְׂרָאֵל בְּמַרְאֹת הַלַּיְלָה,</b> בחלום או בחיזיון דמוי חלום, <br>    <b>וַיֹּאמֶר: יַעֲקֹב יַעֲקֹב.וַיֹּאמֶר: הִנֵּנִי.</b>
(ג) כיוון שיעקב לא ראה דמות אלא שמע קול שמקורו נסתר ממנו, ה׳ גילה לו מפורשות שהוא הדובר אליו.<br>    <b>וַיֹּאמֶר</b> לו אלוקים<br>    <b>:</b><br>    <b>אָנֹכִי הָאֵל אֱלֹהֵי אָבִיךָ. אַל תִּירָא מֵרְדָה מִצְרַיְמָה, כִּי לְגוֹי גָּדוֹל אֲשִׂימְךָ שָׁם.</b> הבטחה זו, שבמצרים תהפוך משפחת יעקב לעם בפני עצמו, מכוונת כנגד החשש שמא תיטמע משפחתו בקרב תושבי הארץ הזרה.
(ד) <b>אָנֹכִי אֵרֵד עִמְּךָ מִצְרַיְמָה,</b> ואסייע לך, <br>    <b>וְאָנֹכִי אַעַלְךָ גַם עָלֹה</b> ממצרים, אם כי לאו דווקא בחייך. אתה תזכה לראות את בנך החביב עליך, ולא זו בלבד – <br>    <b>וְיוֹסֵף יָשִׁית יָדוֹ עַל עֵינֶיךָ,</b> הוא שידאג לטפל בך במותך. הנחת יד הבן על עיני האב היא כנראה חלק מטקס הכנה לקבורה. מגעו האחרון של הבן באביו הוא בעצימת עיניו, ויש בכך ביטוי לקִרבה ולכבוד.
(ה) <b>וַיָּקָם יַעֲקֹב מִבְּאֵר שָׁבַע</b>. מן הסתם הוקל לו לאחר שאלוקים אישר את יציאתו מן הארץ והבטיח שימשיך ללוותו בנכר. <br>    <b>וַיִּשְׂאוּ בְנֵי יִשְׂרָאֵל אֶת יַעֲקֹב אֲבִיהֶם</b><br>    <b>וְאֶת טַפָּם וְאֶת נְשֵׁיהֶם</b><br>    <b>בָּעֲגָלוֹת אֲשֶׁר שָׁלַח פַּרְעֹה לָשֵׂאת אֹתוֹ.</b> בניו היו רכובים, אך ליעקב הזקן, שכבר נתקשה לרכב, ניתן מקום בעגלות יחד עם הילדים והנשים.
(ו) <b>וַיִּקְחוּ אֶת מִקְנֵיהֶם,</b> עיקר רכושם כרועי צאן, <br>    <b>וְאֶת רְכוּשָׁם</b> המיטלטל<br>    <b>אֲשֶׁר רָכְשׁוּ בְּאֶרֶץ כְּנַעַן.</b><br>    <b>וַיָּבֹאוּ מִצְרָיְמָה, יַעֲקֹב וְכָל זַרְעוֹ אִתּוֹ:</b>
(ז) <b>בָּנָיו וּבְנֵי בָנָיו</b> באו <br>    <b>אִתּוֹ,</b><br>    <b>בְּנֹתָיו</b>, בתו ונשות בניו, שהרי עד כה סופר שליעקב היתה רק בת אחת, דינה,<br>    <b>וּבְנוֹת בָּנָיו,</b> נכדתו ונשות נכדיו, שכן ברשימת נכדותיו שבפסוקים הבאים תיזכר רק בת אחת, שרח,<br>    <br>    <b>וְכָל זַרְעוֹ הֵבִיא אִתּוֹ מִצְרָיְמָה.</b>
(ח) <b>וְאֵלֶּה שְׁמוֹת בְּנֵי יִשְׂרָאֵל</b>, בניו של יעקב, שהפכו אחר כך ראשי משפחות בעם ישראל, <br>    <b>הַבָּאִים מִצְרַיְמָה. יַעֲקֹב וּבָנָיו. בְּכֹר יַעֲקֹב – רְאוּבֵן.</b>
(ט) <b>וּבְנֵי רְאוּבֵן: חֲנוֹךְ וּפַלּוּא וְחֶצְרוֹן וְכַרְמִי.</b>
(י) <b>וּבְנֵי שִׁמְעוֹן: יְמוּאֵל וְיָמִין וְאֹהַד וְיָכִין וְצֹחַר וְשָׁאוּל בֶּן הַכְּנַעֲנִית.</b> ייתכן שכינוי מיוחד זה בא לרמז ששאר הילדים לא היו בניהן של כנעניות.
(יא) <b>וּבְנֵי לֵוִי: גֵּרְשׁוֹן קְהָת וּמְרָרִי.</b>
(יב) <b>וּבְנֵי יְהוּדָה: עֵר וְאוֹנָן וְשֵׁלָה</b>, שנולדו לו מבת שוע, <br>    <b>וָפֶרֶץ וָזָרַח</b>, מתמר. <br>    <b>וַיָּמָת עֵר וְאוֹנָן בְּאֶרֶץ כְּנַעַן, וַיִּהְיוּ בְנֵי פֶרֶץ</b>, שלמרות שהיה צעיר מאוד, נשא כבר אשה, ועוד קודם הירידה למצרים נולדו לו <br>    <b>–</b><br>    <b>חֶצְרוֹן וְחָמוּל.</b>
(יג) <b>וּבְנֵי יִשָׂשכָר:תּוֹלָע וּפֻוָּה וְיוֹב וְשִׁמְרוֹן.</b>
(יד) <b>וּבְנֵי זְבוּלֻן: סֶרֶד וְאֵלוֹן וְיַחְלְאֵל.</b>
(טו) <b>אֵלֶּה בְּנֵי לֵאָה אֲשֶׁר יָלְדָה לְיַעֲקֹב בְּפַדַּן אֲרָם, וְאֵת דִּינָה בִתּוֹ. כָּל נֶפֶשׁ בָּנָיו וּבְנוֹתָיו – שְׁלֹשִׁים וְשָׁלֹשׁ.</b>
(טז) <b>וּבְנֵי גָד: צִפְיוֹן וְחַגִּי, שׁוּנִי וְאֶצְבֹּן, עֵרִיוַאֲרוֹדִי וְאַרְאֵלִי.</b>
(יז) <b>וּבְנֵי אָשֵׁר: יִמְנָה וְיִשְׁוָה וְיִשְׁוִי וּבְרִיעָה וְשֶׂרַח אֲחֹתָם.</b> ייתכן שנכדה זו של יעקב נזכרה, משום שהיתה הנכדה היחידה במשפחת יעקב שנולדה בכנען. לחלופין, ייתכן שהיו נכדות נוספות שלא נזכרו. הזכרת דמותה של שרח רומזת לדמותה המיוחדת. חכמים מספרים שהיא היתה קרובה במיוחד ליעקב, ושזכתה לברכות מרובות ולאריכות ימים מופלגת.<br>    <br>    <b>וּבְנֵי בְרִיעָה: חֶבֶר וּמַלְכִּיאֵל.</b>
(יח) <b>אֵלֶּה בְּנֵי זִלְפָּה אֲשֶׁר נָתַן לָבָן לְלֵאָה בִתּוֹ, וַתֵּלֶד אֶת אֵלֶּה לְיַעֲקֹב – שֵׁשׁ עֶשְׂרֵה נָפֶשׁ.</b> בני זלפה הם הקבוצה השנייה בגודלה – כמחצית בני לאה.
(יט) <b>בְּנֵי רָחֵל אֵשֶׁת יַעֲקֹב: יוֹסֵף וּבִנְיָמִן.</b> אמנם יוסף לא הגיע עם אחיו למצרים, אבל הוא נכלל בבני ישראל הנמצאים שם.
(כ) <b>וַיִּוָּלֵד לְיוֹסֵף בְּאֶרֶץ מִצְרַיִם, אֲשֶׁר יָלְדָה לּוֹ אָסְנַת בַּת פּוֹטִי פֶרַע כֹּהֵן אֹן, אֶת מְנַשֶּׁה וְאֶת אֶפְרָיִם.</b> הרי כאן שלושה נוספים לבית יעקב, שישובו ויימנו לבדם בסוף מניין בני יעקב.
(כא) <b>וּבְנֵי בִנְיָמִן: בֶּלַע וָבֶכֶר וְאַשְׁבֵּל, גֵּרָא וְנַעֲמָן, אֵחִי וָרֹאשׁ, מֻפִּים וְחֻפִּים וְאָרְדְּ.</b>
(כב) <b>אֵלֶּה בְּנֵי רָחֵל אֲשֶׁר יֻלַּד לְיַעֲקֹב, כָּל נֶפֶשׁ</b> ילדיה של רחל, כולל יוסף ושני בניו <br>    <b>– אַרְבָּעָה עָשָׂר.</b>
(כג) <b>וּבְנֵי דָן: חֻשִׁים.</b> אף על פי שחושים, שנקרא גם שוחם,<br>    היה בנו היחידי של דן, הוא מופיע כאן כבְנֵי דָן, כנראה בשל הצאצאים הרבים שהעמיד, משפחת השוחמי.
(כד) <b>וּבְנֵי נַפְתָּלִי</b>: <br>    <b>יַחְצְאֵל וְגוּנִי וְיֵצֶר וְשִׁלֵּם.</b>
(כה) <b>אֵלֶּה בְּנֵי בִלְהָה אֲשֶׁר נָתַן לָבָן לְרָחֵל בִּתּוֹ, וַתֵּלֶד אֶת אֵלֶּה לְיַעֲקֹב, כָּל נֶפֶשׁ – שִׁבְעָה.</b> שוב, מספר צאצאי בלהה מחצית מצאצאי רחל.
(כו) <b>כָּל הַנֶּפֶשׁ הַבָּאָה לְיַעֲקֹב מִצְרַיְמָה יֹצְאֵי יְרֵכוֹ, מִלְּבַד נְשֵׁי בְנֵי יַעֲקֹב, כָּל נֶפֶשׁ – שִׁשִּׁים וָשֵׁשׁ.</b>
(כז) <b>וּבְנֵי יוֹסֵף אֲשֶׁר יֻלַּד לוֹ בְמִצְרַיִם – נֶפֶשׁ שְׁנָיִם.</b> ואם מצרפים אותם – <br>    <b>כָּל הַנֶּפֶשׁ לְבֵית יַעֲקֹב הַבָּאָה מִצְרַיְמָה – שִׁבְעִים.</b> אם מונים עמם את יעקב, את יוסף ואת שני בניו – הרי שבעים נפש כל בית יעקב.
(כח) <b>וְאֶת יְהוּדָה</b>, שנעשה נציג האחים כלפי יוסף,<br>    <b>שָׁלַח</b> יעקב<br>    <b>לְפָנָיו אֶל יוֹסֵף, לְהוֹרֹת לְפָנָיו גֹּשְׁנָה,</b> לארץ גושן. יהודה הוא שיורה להם כיצד בדיוק יגיעו לגושן, הארץ שבה הם אמורים לגור, לפי דברי יוסף.<br>    <br>    <b>וַיָּבֹאוּ אַרְצָה גֹּשֶׁן.</b>
(כט) <b>וַיֶּאְסֹר יוֹסֵף מֶרְכַּבְתּוֹ, וַיַּעַל לִקְרַאת יִשְׂרָאֵל אָבִיו גֹּשְׁנָה. וַיֵּרָא</b> יוסף<br>    <b>אֵלָיו,</b> ליעקב, <br>    <b>וַיִּפֹּל עַל צַוָּארָיו,</b> יוסף חיבק את אביו, <br>    <b>וַיֵּבְךְּ</b> בהתרגשות <br>    <b>עַל צַוָּארָיו עוֹד.</b>
(ל) <b>וַיֹּאמֶר יִשְׂרָאֵל אֶל יוֹסֵף: אָמוּתָה הַפָּעַם,</b> עכשיו אני יכול למות בשלום, <br>    <b>אַחֲרֵי רְאוֹתִי אֶת פָּנֶיךָ, כִּי עוֹדְךָ חָי.</b> נסעתי לכאן כדי לראות את פניך, ועתה, משנפגשנו, זכיתי לקבל את כל משאלות לבי, ולא חסר לי עוד דבר בחיי.
(לא) <b>וַיֹּאמֶר יוֹסֵף אֶל אֶחָיו וְאֶל בֵּית אָבִיו: אֶעֱלֶה וְאַגִּידָה לְפַרְעֹה,</b> עלי לעלות לעיר הבירה ולדווח לפרעה על החדשות. <br>    <b>וְאֹמְרָה אֵלָיו: “אַחַי וּבֵית אָבִי אֲשֶׁר בְּאֶרֶץ כְּנַעַן בָּאוּ אֵלָי.</b>
(לב) <b>וְהָאֲנָשִׁים</b> הללו הם <br>    <b>רֹעֵי צֹאן, כִּי אַנְשֵׁי מִקְנֶה הָיוּ.</b> זהו עיסוקם מעולם. <br>    <b>וְצֹאנָם וּבְקָרָם וְכָל אֲשֶׁר לָהֶם הֵבִיאוּ״.</b>
(לג) עלי לספר זאת לפרעה, כי ייתכן שפרעה ירצה לפגוש אתכם אישית –<br>    <b>וְהָיָה כִּי יִקְרָא לָכֶם פַּרְעֹה, וְאָמַר “מַה מַּעֲשֵׂיכֶם?״</b>
(לד) <b>וַאֲמַרְתֶּם: “אַנְשֵׁי מִקְנֶה הָיוּ עֲבָדֶיךָ מִנְּעוּרֵינוּ וְעַד עַתָּה, גַּם אֲנַחְנוּ</b>ו<br>    <b>גַּם אֲבֹתֵינוּ״, בַּעֲבוּר תֵּשְׁבוּ בְּאֶרֶץ גֹּשֶׁן, כִּי תוֹעֲבַת מִצְרַיִם כָּל רֹעֵה צֹאן.</b> המצרים תיעבו את רעיית הצאן, משום שהיתה כרוכה בהריגת הבהמות, מעשה שנגד את דתם ופגע במאמיניה.
<h2>פרק מז</h2>
(א) <b>וַיָּבֹא יוֹסֵף וַיַּגֵּד לְפַרְעֹהוַיֹּאמֶר: אָבִי וְאַחַי וְצֹאנָם וּבְקָרָם וְכָל אֲשֶׁר לָהֶם בָּאוּ מֵאֶרֶץ כְּנָעַן, וְהִנָּם בְּאֶרֶץ גֹּשֶׁן.</b> אמנם כנראה היתה הוראה כללית במצרים, הקובעת שאנשי מקנה צריכים לשבת בארץ גושן, אבל דברי יוסף נועדו לדווח לפרעה שההוראה התבצעה.
(ב) <b>וּמִקְצֵה אֶחָיו לָקַח חֲמִשָּׁה אֲנָשִׁים, וַיַּצִּגֵם לִפְנֵי פַרְעֹה.</b> ייתכן שלא היה נאה בעיניו להציג את כל אחד עשר האחים, ועל כן בחר בנציגיהם. חכמים הסבירו שיוסף בחר דווקא באחים שלא נראו גיבורים, כדי שלא יעלה על דעתו של פרעה לגייסם לצבאו.<br>    הוא ואחיו היו מעוניינים ביחסי שלום ענייניים בינם לפרעה, כך שיוכלו להישאר במקומם ולעסוק בעיסוקיהם ללא הפרעה.
(ג) וכפי שיוסף צפה –<br>    <b>וַיֹּאמֶר פַּרְעֹה אֶל אֶחָיו</b> של יוסף<br>    <b>: מַה מַּעֲשֵׂיכֶם?</b> מה עיסוקכם?<br>    <b>וַיֹּאמְרוּ אֶל פַּרְעֹה</b> בהתאם להדרכתו של יוסף אותם<br>    <b>: רֹעֵה</b>, רועי<br>    <b>צֹאן עֲבָדֶיךָ, גַּם אֲנַחְנוּ גַּם אֲבוֹתֵינוּ.</b>
(ד) <b>וַיֹּאמְרוּ אֶל פַּרְעֹה: לָגוּר</b> להתגורר מגורי עראי, כגרים, ולא להשתקע<br>    <b>בָּאָרֶץ בָּאנוּ, כִּי אֵין מִרְעֶה לַצֹּאן אֲשֶׁר לַעֲבָדֶיךָ, כִּי כָבֵד הָרָעָב בְּאֶרֶץ כְּנָעַן. וְעַתָּה</b>, כיוון שכך <br>    <b>יֵשְׁבוּ נָא עֲבָדֶיךָ בְּאֶרֶץ גֹּשֶׁן.</b>
(ה) לאחר שפרעה שמע את הצעת האחים, הוא בחר שלא להמשיך את השיחה אִתם, אלא לפנות ליוסף.<br>    <b>וַיֹּאמֶר פַּרְעֹה אֶל יוֹסֵף לֵאמֹר: אָבִיךָ וְאַחֶיךָ בָּאוּ אֵלֶיךָ.</b>
(ו) <b>אֶרֶץ מִצְרַיִם לְפָנֶיךָ</b>, ברשותך<br>    <b>הִיא, בְּמֵיטַב הָאָרֶץ הוֹשֵׁב אֶת אָבִיךָ וְאֶת אַחֶיךָ.</b> אני מסכים לבקשתם –<br>    <b>יֵשְׁבוּ בְּאֶרֶץ גֹּשֶׁן,</b> שכן זהו אכן המקום המתאים. <br>    <b>וְאִם יָדַעְתָּ וְיֶשׁ בָּם אַנְשֵׁי חַיִל</b>, אנשים מוצלחים וכשרוניים<br>    <b>– וְשַׂמְתָּם שָׂרֵי מִקְנֶה</b>, מנהלי הצאן <br>    <b>עַל אֲשֶׁר לִי.</b> למרות שהמצרים אינם רועי צאן, יש ברשותם מקנה שאינו מיועד לאכילה אלא לגיזת צמר, חליבה וכיוצא באלה.
(ז) <b>וַיָּבֵא יוֹסֵף אֶת יַעֲקֹב אָבִיו, וַיַּעֲמִדֵהוּ לִפְנֵי פַרְעֹה.</b> מעמדו השונה של יעקב נוכח פרעה הכתיב שיחה ממין אחר –<br>    <b>וַיְבָרֶךְ יַעֲקֹב אֶת פַּרְעֹה,</b> כנראה בנוסח הברכה המקובל שבו מברכים את המלך, כאשר נכנסים אליו.
(ח) <b>וַיֹּאמֶר פַּרְעֹה אֶל יַעֲקֹב: כַּמָּה יְמֵי שְׁנֵי</b>, שנות<br>    <b>חַיֶּיךָ?</b> יעקב נראה בעיני פרעה כזקן מופלג. שאלתו נבעה מהתעניינות סקרנית ואולי מנימוס.
(ט) <b>וַיֹּאמֶר יַעֲקֹב אֶל פַּרְעֹה: יְמֵי שְׁנֵי מְגוּרַי</b> השנים שבהן התגוררתי, שבהן הייתי גֵר בעולם – שנות החיים נתפסות בעיניו כשנות נדודים ועראי – הן <br>    <b>שְׁלֹשִׁים וּמְאַת שָׁנָה. מְעַט וְרָעִים הָיוּ יְמֵי שְׁנֵי חַיַּי,</b> אמנם אני זקן מרבים אחרים, אך אינני ישיש מופלג כל כך. אני נראה מבוגר משנותי בגלל ייסורי.<br>    <br>    <b>וְלֹא הִשִּׂיגוּ</b> ימי שני חיי <br>    <b>אֶת יְמֵי שְׁנֵי חַיֵּי אֲבֹתַי בִּימֵי מְגוּרֵיהֶם.</b> הן אברהם הן יצחק האריכו ימים הרבה יותר ממנו.
(י) <b>וַיְבָרֶךְ יַעֲקֹב אֶת פַּרְעֹה, וַיֵּצֵא מִלִּפְנֵי פַרְעֹה.</b>
(יא) <b>וַיּוֹשֵׁב יוֹסֵף אֶת אָבִיו וְאֶת אֶחָיו, וַיִּתֵּן לָהֶם אֲחֻזָּה בְּאֶרֶץ מִצְרַיִם, בְּמֵיטַב הָאָרֶץ בְּאֶרֶץ רַעְמְסֵס, כַּאֲשֶׁר צִוָּה פַרְעֹה.</b>
(יב) <b>וַיְכַלְכֵּל יוֹסֵף אֶת אָבִיו וְאֶת אֶחָיו וְאֵת כָּל בֵּית אָבִיו, לֶחֶם לְפִי הַטָּף.</b> למרות שלא היה אוכל רב בארץ, יוסף סיפק את צרכיהם של כל בני משפחתו.
(יג) <b>וְלֶחֶם אֵין בְּכָל הָאָרֶץ, כִּי כָבֵד הָרָעָב מְאֹד, וַתֵּלַהּ</b>, התעייפה<br>    <b>אֶרֶץ מִצְרַיִם וְאֶרֶץ כְּנַעַן מִפְּנֵי הָרָעָב.</b> בבצורת החמורה לא צמח דבר, ועל כן נראתה הארץ עייפה.
(יד) כיוון שיוסף אגר את התבואה במחסני החרום של פרעה לצורך מכירתה – <br>    <b>וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן, בַּשֶּׁבֶר אֲשֶׁר הֵם שֹׁבְרִים,</b> עבור התבואה שהם קונים. <br>    <b>וַיָּבֵא יוֹסֵף אֶת הַכֶּסֶף בֵּיתָה פַרְעֹה.</b> את הכסף הרב שהגיע העביר יוסף, כשליח נאמן, לבית פרעה.
(טו) לאחר שרוב האנשים השתמשו בכל עודפי היבול שלהם והוציאו את כל חסכונותיהם, <br>    <b>וַיִּתֹּם</b>, נגמר<br>    <b>הַכֶּסֶף מֵאֶרֶץ מִצְרַיִם וּמֵאֶרֶץ כְּנַעַן. וַיָּבֹאוּ כָל מִצְרַיִם אֶל יוֹסֵף לֵאמֹר: הָבָה לָּנוּ לֶחֶם,</b> תן לנו לאכול, <br>    <b>וְלָמָּה נָמוּת נֶגְדֶּךָ</b>, לפניך<br>    <b>?!</b><br>    <b>כִּי אָפֵס כָּסֶף</b> מזומן לשלם תמורת האוכל.
(טז) <b>וַיֹּאמֶר יוֹסֵף: הָבוּ מִקְנֵיכֶם, וְאֶתְּנָה לָכֶם</b> אוכל <br>    <b>בְּמִקְנֵיכֶם,</b> תמורת מקניכם, <br>    <b>אִם אָפֵס כָּסֶף.</b>
(יז) <b>וַיָּבִיאוּ אֶת מִקְנֵיהֶם אֶל יוֹסֵף. וַיִּתֵּן לָהֶם יוֹסֵף לֶחֶם ב</b>עד ה<br>    <b>סּוּסִים וּבְ</b> עד <br>    <b>מִקְנֵה הַצֹּאן וּבְ</b> עד<br>    <b>מִקְנֵה הַבָּקָר וּב</b> עד ה<br>    <b>חֲמֹרִים.</b><br>    <b>וַיְנַהֲלֵם</b>, יוסף פרנס אותם<br>    <b>בַּלֶּחֶם בְּכָל</b>, תמורת כל<br>    <b>מִקְנֵהֶם בַּשָּׁנָה הַהִיא,</b> השנה השנייה לרעב.
(יח) <b>וַתִּתֹּם הַשָּׁנָה הַהִיא. וַיָּבֹאוּ אֵלָיו בַּשָּׁנָה הַשֵּׁנִית,</b> שנה לאחר מכן,<br>    <br>    <b>וַיֹּאמְרוּ לוֹ: לֹא נְכַחֵד מֵאֲדֹנִי,</b> לא נסתיר ממך, <br>    <b>כִּי אִם תַּם הַכֶּסֶף וּמִקְנֵה הַבְּהֵמָה אֶל אֲדֹנִי.</b> נגמרו הן הכסף הן המקנה. <br>    <b>לֹא נִשְׁאַר לִפְנֵי אֲדֹנִי</b> כל רכוש מיטלטל<br>    <b>בִּלְתִּי אִם גְּוִיָּתֵנוּ</b>, גופנו<br>    <b>וְאַדְמָתֵנוּ.</b>
(יט) <b>לָמָּה נָמוּת לְעֵינֶיךָ?</b><br>    <b>גַּם אֲנַחְנוּ,</b>ו<br>    <b>גַּם אַדְמָתֵנוּ</b> תהיה שממה<br>    <b>?!</b><br>    <b>קְנֵה אֹתָנוּ וְאֶת אַדְמָתֵנוּ בַּלָּחֶם, וְנִהְיֶה אֲנַחְנוּ וְאַדְמָתֵנוּ עֲבָדִים לְפַרְעֹה.</b> אנו מציעים שפרעה ירכוש מאתנו את גופנו ואת אדמתנו. הם מציעים להפוך מאיכרים חופשיים אזרחי מצרים לצמיתים של פרעה. <br>    <b>וְתֶן זֶרַע, וְנִחְיֶה וְלֹא נָמוּת, וְהָאֲדָמָה לֹא תֵשָׁם,</b> תהפוך שממה.
(כ) <b>וַיִּקֶן יוֹסֵף אֶת כָּל אַדְמַת מִצְרַיִם לְפַרְעֹה, כִּי מָכְרוּ מִצְרַיִם אִישׁ שָׂדֵהוּ, כִּי חָזַק עֲלֵהֶם הָרָעָב.וַתְּהִי הָאָרֶץ לְפַרְעֹה.</b> כיוון שפרעה קנה את הארץ שבה משל, היא הפכה לקניינו הפרטי, וכיוון שקנה את אזרחי מצרים, הפכו כל האיכרים לעבדיו.
(כא) <b>וְאֶת הָעָם הֶעֱבִיר אֹתוֹ לֶעָרִים, מִקְצֵה גְבוּל מִצְרַיִם וְעַד קָצֵהוּ.</b> העברת האוכלוסין ממקום למקום נועדה להדגיש את העובדה שהם מחוסרי קרקע ושהם עבדים. הרי אדם החי על אדמה, גם אם אין לו בעלות משפטית גמורה עליה, עדיין חש שזוהי אדמתו במובן כלשהו. יוסף העביר את האנשים ופיזרם כדי לעקור מהם את תחושת המולדת ואת חוויות הבעלות והשייכות. מעתה הם עבדים הנשלחים לעבוד במקום זר, שלא לפי בחירתם.
(כב) כאן באה הערה:<br>    <b>רַק אַדְמַת הַכֹּהֲנִים לֹא קָנָה</b> יוסף, <br>    <b>כִּי חֹק לַכֹּהֲנִים מֵאֵת פַּרְעֹה,</b> לכהנים במצרים נקצבה מנה מטעם פרעה, <br>    <b>וְאָכְלוּ אֶת חֻקָּם</b>, מנתם<br>    <b>אֲשֶׁר נָתַן לָהֶם פַּרְעֹה.</b><br>    <b>עַל כֵּן לֹא מָכְרוּ אֶת אַדְמָתָם.</b> מכיוון שהכהנים המצריים לא רעבו, הם לא נזקקו למכור את עצמם ואת קרקעותיהם.
(כג) <b>וַיֹּאמֶר יוֹסֵף אֶל הָעָם: הֵן קָנִיתִי אֶתְכֶם הַיּוֹם וְאֶת אַדְמַתְכֶם לְפַרְעֹה. הֵא לָכֶם זֶרַע, וּזְרַעְתֶּם אֶת הָאֲדָמָה.</b> מכיוון שפרעה היה בעל האדמות, הוא דאג להן והיה מעוניין להשקיע בפיתוחן. מכאן ברור שהרעב התמתן בינתיים במצרים, אך בארצות רחוקות, כמו כנען, נזקיו עדיין ניכרו ולא אפשרו להן להשתקם. תושבי הארצות הללו לא יכלו לזרוע דבר, שכן כל הזרעים נאכלו. כך נמשך הרעב שנה אחר שנה, עד שהאוכלוסייה התאוששה.
(כד) לעומת זאת, במצרים יוסף הציע לתושבים זרע לזריעת האדמה, אך הוא דרש גם תמורה – <br>    <b>וְהָיָה בַּתְּבוּאֹת,</b> כשיצמחו – <br>    <b>וּנְתַתֶּם חֲמִישִׁית</b> מהיבול<br>    <b>לְפַרְעֹה,</b><br>    <b>וְאַרְבַּע הַיָּדֹת</b>, ארבע החמישיות, שיישארו בידכם, <br>    <b>יִהְיֶה לָכֶם לְזֶרַע הַשָּׂדֶה וּלְאָכְלְכֶם וְלַאֲשֶׁר בְּבָתֵּיכֶם וְלֶאֱכֹל לְטַפְּכֶם.</b>
(כה) <b>וַיֹּאמְרוּ: הֶחֱיִתָנוּ! נִמְצָא חֵן בְּעֵינֵי אֲדֹנִי,</b> ותעשה כדבריך. זוהי הצעה נדיבה. מתוך שביעות רצונם הגיבו – <br>    <b>וְהָיִינוּ עֲבָדִים לְפַרְעֹה.</b>
(כו) <b>וַיָּשֶׂם אֹתָהּ</b>, את תקנתו של <br>    <b>יוֹסֵף לְחֹק עַד הַיּוֹם הַזֶּה עַל אַדְמַת מִצְרַיִם</b><br>    <b>לְפַרְעֹה</b><br>    <b>לַחֹמֶשׁ,</b> שמאדמת מצרים יקבל פרעה חמישית. <br>    <b>רַק אַדְמַת הַכֹּהֲנִים לְבַדָּם לֹא הָיְתָה לְפַרְעֹה,</b> משום שכאמור, קיבלו סיוע ישיר מאת המלך.
(כז) <b>וַיֵּשֶׁב יִשְׂרָאֵל</b> כאן לראשונה אין זה שמו הפרטי של יעקב, אלא שמו של השבט.<br>    <b>בְּאֶרֶץ מִצְרַיִם, בְּאֶרֶץ גֹּשֶׁן,</b><br>    <b>וַיֵּאָחֲזוּ בָהּ.</b> יעקב ומשפחתו חיו בתנאים נוחים ונטולי דאגות. הם עסקו בעבודתם, ויוסף דאג לפרנסתם, וכך – <br>    <b>וַיִּפְרוּ וַיִּרְבּוּ מְאֹד.</b>
(כח) <b>וַיְחִי יַעֲקֹב בְּאֶרֶץ מִצְרַיִם שְׁבַע עֶשְׂרֵה שָׁנָה.</b> בשנים שחלפו מאז הגיע למצרים, התרחשו הרפורמות הכלכליות שתוארו לעיל, ופסקה הבצורת. <br>    <b>וַיְהִי יְמֵי יַעֲקֹב שְׁנֵי חַיָּיו שֶׁבַע שָׁנִים וְאַרְבָּעִים וּמְאַת שָׁנָה.</b>
(כט) <b>וַיִּקְרְבוּ יְמֵי יִשְׂרָאֵל לָמוּת.</b> הוא חש שהוא עומד למות. <br>    <b>וַיִּקְרָא לִבְנוֹ לְיוֹסֵף,</b> מפני שהוא בנו המיוחד וגם משום היותו השליט בכל הארץ, <br>    <b>וַיֹּאמֶר לוֹ: אִם נָא מָצָאתִי חֵן בְּעֵינֶיךָ,</b><br>    <b>שִׂים נָא יָדְךָ תַּחַת יְרֵכִי,</b> הישבע לי,<br>    <br>    <b>וְעָשִׂיתָ עִמָּדִי חֶסֶד וֶאֱמֶת –</b><br>    <b>אַל נָא תִקְבְּרֵנִי בְּמִצְרָיִם.</b> היה צורך להשביע את יוסף משום שצפוי שהמשימה שהוא מטיל עליו לא תהיה פשוטה ליישום, כפי שיתברר בהמשך.
(ל) <b>וְשָׁכַבְתִּי עִם אֲבֹתַי,</b> כאשר אמות, <br>    <b>וּנְשָׂאתַנִי מִמִּצְרַיִם, וּקְבַרְתַּנִי בִּקְבֻרָתָם</b> של אבותי. <br>    <b>וַיֹּאמַר</b> לו יוסף<br>    <b>: אָנֹכִי אֶעֱשֶׂה כִדְבָרֶךָ.</b>
(לא) <b>וַיֹּאמֶר</b> יעקב<br>    <b>: הִשָּׁבְעָה לִי.</b> לא די לי בהצהרתך. <br>    <b>וַיִּשָּׁבַע לוֹ. וַיִּשְׁתַּחוּ יִשְׂרָאֵל</b> לאות תודה<br>    <b>עַל רֹאשׁ הַמִּטָּה</b> ולא על הארץ, כמקובל, משום שהיה חולה המרותק למיטתו.
<h2>פרק מח</h2>
(א) <b>וַיְהִי אַחֲרֵי הַדְּבָרִים הָאֵלֶּה וַיֹּאמֶר</b> אדם כלשהו <br>    <b>לְיוֹסֵף: הִנֵּה אָבִיךָ חֹלֶה.</b> קודם חש יעקב שקרבו ימיו למות, אך עכשיו היה חולה ממש. <br>    <b>וַיִּקַּח</b> יוסף <br>    <b>אֶת שְׁנֵי בָנָיו עִמּוֹ, אֶת מְנַשֶּׁה וְאֶת אֶפְרָיִם.</b>
(ב) <b>וַיַּגֵּד</b> אדם כלשהו <br>    <b>לְיַעֲקֹב וַיֹּאמֶר: הִנֵּה בִּנְךָ יוֹסֵף בָּא אֵלֶיךָ.</b> נראה שיוסף התגורר בעיר הבירה, שהיתה מרוחקת מארץ גושן, וביקוריו אצל אביו לא היו שכיחים.<b>וַיִּתְחַזֵּק יִשְׂרָאֵל, וַיֵּשֶׁב עַל הַמִּטָּה,</b> במקום לשכב בה, משום שרצה לקבל את פני יוסף, ואולי גם מפני שישיבה הלמה יותר את אופי השיחה שרצה לנהל אתו.
(ג) <b>וַיֹּאמֶר יַעֲקֹב אֶל יוֹסֵף: אֵל שַׁדַּי</b>, כינוי לה׳ המבטא את עצמתו ואת גדולתו, <br>    <b>נִרְאָה אֵלַי בְּלוּז,</b> בבית אל <br>    <b>בְּאֶרֶץ כְּנָעַן, וַיְבָרֶךְ אֹתִי.</b>
(ד) <b>וַיֹּאמֶר אֵלַי: “הִנְנִי מַפְרְךָ וְהִרְבִּיתִךָ, וּנְתַתִּיךָ לִקְהַל עַמִּים,</b><br>    <b>וְנָתַתִּי אֶת הָאָרֶץ הַזֹּאת לְזַרְעֲךָ אַחֲרֶיךָ אֲחֻזַּת עוֹלָם״.</b> את שתי ההבטחות הללו קיבל יעקב בחלומו בבית אל בדרכו לחרן,<br>    ובחזון שנגלה לו באותו מקום לאחר שנים רבות, כאשר שב לכנען.
(ה) למרות שהגדולות שהובטחו ליעקב טרם התגשמו, הן מעניקות לו את הכוח ואת הרשות לברך ולעצב את העניינים הנוגעים למשפחתו וארצו, ולהעבירן לצאצאיו, כאילו הן שלו כבר בהווה – <br>    <b>וְעַתָּה</b>, אחרי ההקדמה הזו ומכוח ההבטחה האמורה <br>    <b>שְׁנֵי בָנֶיךָ הַנּוֹלָדִים לְךָ בְּאֶרֶץ מִצְרַיִם, עַד בֹּאִי אֵלֶיךָ מִצְרַיְמָה – לִי הֵם.</b> אני מאמץ אותם אלי. <br>    <b>אֶפְרַיִם וּמְנַשֶּׁה כִּרְאוּבֵן וְשִׁמְעוֹן יִהְיוּ לִי.</b> בנך הראשון ובנך השני יהיו מעתה כבני הראשון ובני השני. נכדים מאומצים אלו יעלו בדרגה, ויינתן להם מעמד של בנים.
(ו) <b>וּמוֹלַדְתְּךָ</b>, והילדים<br>    <b>אֲשֶׁר הוֹלַדְתָּ אַחֲרֵיהֶם</b>.<br>    מנשה ואפרים היו בניו הגדולים של יוסף, שנולדו לפני תחילת שנות הרעב. גם אם בזמן הרעב לא נולדו לו ילדים, נולדו לו ילדים לאחר השנים הקשות. כיוון שהם צעירים עדיין, אין הם חשובים לעניין זה, ולכן <br>    <b>לְךָ יִהְיוּ,</b> הם יימנו עם משפחתך; אותם לא אאמץ כבנַי. <br>    <b>עַל שֵׁם אֲחֵיהֶם יִקָּרְאוּ בְּנַחֲלָתָם.</b> כאשר יחולקו הנחלות בין בני יעקב, הם ייספחו לאחיהם הגדולים יותר. מבחינת השבט והמורשת יכולים הם להימנות עם בני אפרים או מנשה. את שמותיהם של הבנים הללו אין אנו מזכירים עוד.
(ז) <b>וַאֲנִי בְּבֹאִי מִפַּדָּן,</b> כששבתי משדה ארם, <br>    <b>מֵתָה עָלַי רָחֵל</b> אמך<br>    <b>בְּאֶרֶץ כְּנַעַן בַּדֶּרֶךְ, בְּעוֹד</b> היתה<br>    <b>כִּבְרַת אֶרֶץ</b>, מרחק מסוים<br>    <b>לָבֹא אֶפְרָתָה</b> ולא במקום יישוב. משום כך – <br>    <b>וָאֶקְבְּרֶהָ שָּׁם</b>, לא באפרת עצמה אלא <br>    <b>בְּדֶרֶךְ אֶפְרָת, הִיא</b>– אפרת –<br>    <b>בֵּית לָחֶם.</b> כיוון שלא היה מעשי להביאה לקבורה באחוזת הקבר המשפחתית בחברון, קברתיה במקום פטירתה.<br>    ואכן, עד היום מצבת קבורת רחל המשוערת איננה בתוך העיר בית לחם, אלא מחוצה לה, ומן הסתם בעבר היתה רחוקה מהעיר עוד יותר.
(ח) <b>וַיַּרְא יִשְׂרָאֵל אֶת בְּנֵי יוֹסֵףוַיֹּאמֶר: מִי אֵלֶּה?</b> ייתכן שבגלל ריחוק מקום מושבו של יוסף ממקומו, הוא לא הרבה לפגוש את נכדיו. גם אם פגש את נכדיו כמה שנים קודם לכן, הם השתנו בינתיים; ומעבר לכך, ראייתו של יעקב הידרדרה,<br>    ועל כן לא זיהה אותם מיד.
(ט) <b>וַיֹּאמֶר יוֹסֵף אֶל אָבִיו: בָּנַי הֵם,</b> אפרים ומנשה שהזכרת,<br>    <b>אֲשֶׁר נָתַן לִי אֱלֹהִים בָּזֶה,</b> כאן.<b>וַיֹּאמַר</b> בהחלטיות<br>    <b>:</b><br>    <b>קָחֶם</b>, הבא אותם <br>    <b>נָא אֵלַי וַאֲבָרֲכֵם.</b>
(י) <b>וְעֵינֵי יִשְׂרָאֵל כָּבְדוּ מִזֹּקֶן,</b> מחמת זקנתו. בעבר כמעט לא היתה דרך לרפא את ירידת הראייה בזקנה. משנעכרה עדשת העין, יכול היה לקוי הראייה רק להבחין בין אור לחושך. לפיכך, יעקב <br>    <b>לֹא יוּכַל לִרְאוֹת</b> אלא צללים. <br>    <b>וַיַּגֵּשׁ</b> יוסף<br>    <b>אֹתָם אֵלָיו, וַיִּשַּׁק לָהֶם</b> יעקב,<br>    <b>וַיְחַבֵּק לָהֶם.</b>
(יא) <b>וַיֹּאמֶר יִשְׂרָאֵל אֶל יוֹסֵף:</b> אחרי שנים כה רבות<br>    <b>רְאֹה פָנֶיךָ לֹא פִלָּלְתִּי,</b> לא ציפיתי, לא האמנתי<br>    לראות את פניך, <br>    <b>וְהִנֵּה</b>, לא זו בלבד אלא <br>    <b>הֶרְאָה אֹתִי אֱלֹהִים גַּם אֶת זַרְעֶךָ.</b> בביטוי ההשתאות הזה, מחזק יעקב את עצמו לקראת הברכה.
(יב) מנשה ואפרים, שהיו צעירים באותה עת, עמדו בינתיים בין ברכי יעקב. <br>    <b>וַיּוֹצֵא יוֹסֵף אֹתָם מֵעִם בִּרְכָּיו. וַיִּשְׁתַּחוּ</b> יוסף <br>    <b>לְאַפָּיו אָרְצָה.</b> יוסף לא השתחווה ליעקב אלא לה׳,<br>    כהכנה להתגלות.
(יג) <b>וַיִּקַּח יוֹסֵף אֶת שְׁנֵיהֶם, אֶת אֶפְרַיִם</b>, בנו הקטן,<br>    <b>בִּימִינוֹ,</b> כדי שיהיה <br>    <b>מִשְּׂמֹאל יִשְׂרָאֵל,</b> היושב מולו. יוסף הניח שהקטן צריך לעמוד משמאלו של אביו. <br>    <b>וְאֶת מְנַשֶּׁה</b>, בנו הגדול,<br>    <b>בִשְׂמֹאלוֹ – מִימִין יִשְׂרָאֵל, וַיַּגֵּשׁ</b> אותם קרוב<br>    <b>אֵלָיו.</b>
(יד) ושלא כציפייתו של יוסף, שיעקב יושיט את ידיו הישר על ראשי הבנים – <br>    <b>וַיִּשְׁלַח יִשְׂרָאֵל אֶת</b> יד<br>    <b>יְמִינוֹ,</b> הסמוכה למנשה, <br>    <b>וַיָּשֶׁת</b>, ושם אותה <br>    <b>עַל רֹאשׁ אֶפְרַיִם, וְהוּא</b> היה האח <br>    <b>הַצָּעִיר. וְאֶת שְׂמֹאלוֹ</b> של יעקב הניח <br>    <b>עַל רֹאשׁ מְנַשֶּׁה. שִׂכֵּל</b>, השתמש בידיו באופן מושכל,<br>    <br>    <b>אֶת יָדָיו</b>. המעשה כוון בעליל, <br>    <b>כִּי</b> הביא בחשבון<br>    ש<br>    <b>מְנַשֶּׁה הַבְּכוֹר.</b>
(טו) <b>וַיְבָרֶךְ</b> יעקב<br>    <b>אֶת יוֹסֵף,</b> אמנם הברכה התייחסה לבניו, אבל ברכת הבנים היא ממילא גם ברכה לאבות.<br>    <br>    <b>וַיֹּאמַר: הָאֱלֹהִים אֲשֶׁר הִתְהַלְּכוּ אֲבֹתַי לְפָנָיו – אַבְרָהָם וְיִצְחָק, הָאֱלֹהִים הָרֹעֶה</b>, שהוליך והנהיג <br>    <b>אֹתִי מֵעוֹדִי עַד הַיּוֹם הַזֶּה.</b>
(טז) <b>הַמַּלְאָךְ</b>, שליחו של האלוקים,<br>    <b>הַגֹּאֵל אֹתִי מִכָּל רָע,</b> ששמר עלי עד כה, הוא <br>    <b>יְבָרֵךְ אֶת הַנְּעָרִים</b> מכוחו של ה׳, שולחו. הברכה הראשונה: <br>    <b>וְיִקָּרֵא בָהֶם,</b> בבנים האלה, גם <br>    <b>שְׁמִי וְשֵׁם אֲבֹתַי – אַבְרָהָם וְיִצְחָק.</b> קודם לכן אימץ אותם כבניו, ועתה הוא מוסיף שהם יהיו המשך שמו ושם אבותיו. וכשם שאלוקיו הוליך את אבותיו ואותו כל ימיהם – כך יוליך את נכדיו אלו. וברכה נוספת: <br>    <b>וְיִדְגּוּ לָרֹב</b>, יתרבו כמו דגים<br>    <br>    <b>בְּקֶרֶב הָאָרֶץ.</b>
(יז) בתוך כך, <br>    <b>וַיַּרְא יוֹסֵף כִּי יָשִׁית אָבִיו יַד יְמִינוֹ עַל רֹאשׁ אֶפְרַיִם,</b> יוסף הבחין בכך שאביו החליף את ידיו, ובמיוחד שם לב שימינו של יעקב מונחת על ראשו של אפרים, <br>    <b>וַיֵּרַע בְּעֵינָיו.</b> יוסף ציפה שיעקב יעדיף את בכורו, מנשה. כיוון שיעקב היה כבד ראייה, ולא זיהה בעיניו את הדמויות שעמדו לפניו, חשב יוסף שהוא טעה. ושמא הורע ליוסף על כך שיעקב הבין אותו שלא כראוי, שהניח שיוסף עצמו החזיק את מנשה בימינו ואת אפרים בשמאלו. כדי לתקן את מה שנראה לו כטעות – <br>    <b>וַיִּתְמֹךְ יַד אָבִיו,</b> אחז ביד אביו מלמטה,<br>    <b>לְהָסִיר אֹתָהּ מֵעַל רֹאשׁ אֶפְרַיִם עַל רֹאשׁ מְנַשֶּׁה.</b>
(יח) <b>וַיֹּאמֶר יוֹסֵף אֶל אָבִיו: לֹא כֵן אָבִי,</b><br>    <b>כִּי זֶה</b> שאני מנסה לשים את ימינך על ראשו – הוא <br>    <b>הַבְּכֹר.</b><br>    <b>שִׂים יְמִינְךָ עַל רֹאשׁוֹ.</b>
(יט) <b>וַיְמָאֵן אָבִיו</b>, יעקב סירב<br>    <b>וַיֹּאמֶר: יָדַעְתִּי</b> מיהו הבכור,<br>    <b>בְנִי, יָדַעְתִּי</b> גם במצבי זה, כשראייתי כהה. אכן, אינני מונע ברכה מן הבכור, כי <br>    <b>גַּם הוּא,</b> מנשה, <br>    <b>יִהְיֶה לְּעָם, וְגַם הוּא יִגְדָּל. וְאוּלָם אָחִיו הַקָּטֹן,</b> אפרים,<br>    <b>יִגְדַּל מִמֶּנּוּ</b> במספר צאצאיו ובעצמתו, <br>    <b>וְזַרְעוֹ יִהְיֶה מְלֹא הַגּוֹיִם,</b> ימלא את העולם.
(כ) <b>וַיְבָרֲכֵם בַּיּוֹם הַהוּא לֵאמוֹר: בְּךָ יְבָרֵךְ יִשְׂרָאֵל לֵאמֹר</b>. את צאצאי יברכו במלים האלה<br>    <b>:</b><br>    <b>“יְשִׂמְךָ אֱלֹהִים כְּאֶפְרַיִם וְכִמְנַשֶּׁה״.וַיָּשֶׂם אֶת אֶפְרַיִם לִפְנֵי מְנַשֶּׁה.</b> בניסוח הברכה מקדים אפרים את מנשה,<br>    וכך גם בפועל, למרות שמנשה היה האח הבכור, הוא נעשה האח המשני.
(כא) <b>וַיֹּאמֶר יִשְׂרָאֵל אֶל יוֹסֵף:הִנֵּה אָנֹכִי מֵת,</b> ולא אשוב אל הארץ בכוחות עצמי. אמנם כעת בניו אינם מנועים לשוב לארץ כנען, ובכל זאת יעקב יודע בנבואתו שהם לא ישובו לשם בשנים הקרובות. אך הוא מבשר לבנו: <br>    <b>וְהָיָה אֱלֹהִים עִמָּכֶם,</b> ולבסוף – <br>    <b>וְהֵשִׁיב אֶתְכֶם אֶל אֶרֶץ אֲבֹתֵיכֶם.</b>
(כב) כיוון שכך, מכוחי כאב וכמוריש, אני מוסיף לך מתנה יתרה מעבר לירושות אחיך – <br>    <b>וַאֲנִי נָתַתִּי לְךָ שְׁכֶם אַחַד עַל אַחֶיךָ.</b> במקום נחלה אחת, ינחלו בניך שתי נחלות. זוהי משמעותה המעשית העיקרית של מתנת אימוצם של אפרים ומנשה כשבטי ישראל. <br>    <b>אֲשֶׁר לָקַחְתִּי מִיַּד הָאֱמֹרִי בְּחַרְבִּי וּבְקַשְׁתִּי.</b> ייתכן שמלים אלה ואזכורה של שכם, מרמזים לכך שיעקב מעניק את העיר שכם ליוסף. ואכן עיר זו היתה בנחלת בניו לדורות, ושם נקבר יוסף.
<h2>פרק מט</h2>
(א) <b>וַיִּקְרָא יַעֲקֹב אֶל בָּנָיו, וַיֹּאמֶר: הֵאָסְפוּ, וְאַגִּידָה לָכֶם אֵת אֲשֶׁר יִקְרָא</b>, המזומן לבוא, יקרה<br>    <b>אֶתְכֶם בְּאַחֲרִית הַיָּמִים.</b>
(ב) <b>הִקָּבְצוּ וְשִׁמְעוּ בְּנֵי יַעֲקֹב, וְשִׁמְעוּ אֶל יִשְׂרָאֵל אֲבִיכֶם.</b>
(ג) <b>רְאוּבֵן בְּכֹרִי אַתָּה, כֹּחִי וְרֵאשִׁית אוֹנִי</b>. בהיותך בני הראשון נולדת בזמן שכוחי ואוני היו במיטבם; ולכן לכאורה היה מגיע לך <br>    <b>יֶתֶר שְׂאֵת וְיֶתֶר עָז.</b> כבכור ראוי היה שתנושא על אחיך ותזכה בשלטון ובממשלה עליהם.
(ד) אולם בגלל היותך <br>    <b>פַּחַז כַּמַּיִם</b>, בעטיין של פזיזותך והתנהגותך הבלתי-עקבית <br>    <b>אַל תּוֹתַר</b>. איבדת את יתרונך. <br>    <b>כִּי עָלִיתָ מִשְׁכְּבֵי אָבִיךָ.</b> באת אל מיטת אשת אביך – הדוגמה המשמעותית לפזיזותך. <br>    <b>אָז חִלַּלְתָּ</b> את <br>    <b>יְצוּעִי</b><br>    <b>עָלָה.</b> חיללת את אשר עלה על יצועי – כלומר את עצמך,<br>    או את השכינה השוכנת על יצועי.<br>    ויש מפרשים: עָלָה – נסתלק, המצע<br>    או כבודי, שהוצרך יעקב לפרוש מבלהה עקב מעשה זה, או: חיללת את יצועי שהיה צריך להיות למעלה ומעבר למחשבותיך. על כן נשללים ממך יתרונות הבכורה.
(ה) <b>שִׁמְעוֹן וְלֵוִי אַחִים.</b> נראה שהיתה ביניהם קרבה יתרה. הם פעלו יחד, ואף יעקב התייחס אליהם יחדיו. <br>    <b>כְּלֵי חָמָס</b>, כלי נשק<br>    <b>מְכֵרֹתֵיהֶם,</b> מולדתם.<br>    זהו ביטוי ציורי לכך שממקומם הראשון גדלו על חרבם.
(ו) <b>בְּסֹדָם</b>, במעשיהם הסודיים, או: במועצותיהם<br>    <br>    <b>אַל תָּבֹא נַפְשִׁי.</b> אינני רוצה חלק. <br>    <b>בִּקְהָלָם אַל תֵּחַד כְּבֹדִי,</b> אינני רוצה שכבודי יתייחד ויקושר עם קהלם, <br>    <b>כִּי בְאַפָּם</b>, בכעסם<br>    <b>הָרְגוּ אִישׁ,</b> את אנשי שכם,<br>    <b>וּבִרְצֹנָם עִקְּרוּ שׁוֹר,</b> עיקרו או חתכו את רגלי הבהמות של תושבי שכם, כך שלא יוכלו להועיל עוד.
(ז) <b>אָרוּר אַפָּם כִּי עָז.</b> יעקב קילל את כעסם שעבר את הגבולות הראויים,<br>    <br>    <b>וְעֶבְרָתָם</b>, כעסם <br>    <b>כִּי קָשָׁתָה,</b> הקשה מדי. משום כך, <br>    <b>אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל.</b> הם אמנם ימשיכו להיות שני שבטים, אך יפוזרו ולא יזכו במקום קבוע או מוגדר בין אחיהם.
(ח) חכמים אמרו כי כששמע יהודה את דברי אביו לשלושת אחיו הגדולים, התעורר בו חשש.<br>    גם ליהודה היו חשבונות שונים עם עצמו ועם המעשים שעשה. כיוון שנרתע לאחור, נצרך אביו לקרוא לו: <br>    <b>יְהוּדָה,</b> לא רק שאינך נחות, אלא <br>    <b>אַתָּה יוֹדוּךָ אַחֶיךָ,</b> אחיך יחלקו לך כבוד, כי <br>    <b>יָדְךָ</b> תהיה <br>    <b>בְּעֹרֶף אֹיְבֶיךָ,</b> תכניע את אויביך. ולא זו בלבד – <br>    <b>יִשְׁתַּחֲווּ לְךָ בְּנֵי אָבִיךָ,</b> אף תמשול על אחיך.
(ט) יהודה הוא הבן הראשון המסומל באמצעות בעל חיים. בהמשך ייצג יעקב את בניו באמצעות חיות נוספות – <br>    <b>גּוּר אַרְיֵה יְהוּדָה,</b><br>    <b>מִטֶּרֶף בְּנִי עָלִיתָ.</b> כאריה טורף, אתה יוצא בכל פעם מן המאבק, וידך על העליונה.<br>    באופן אחר התפרשו מלים אלו כרמז למכירת יוסף. יעקב, היודע עתה את פרטי הסיפור, אומר ליהודה: אתה הצלת את יוסף, ומנעת את הריגתו.<br>    <br>    <b>כָּרַע רָבַץ כְּאַרְיֵה, וּכְלָבִיא מִי יְקִימֶנּוּ.</b> כאריה הרובץ במקומו, ואיש אינו מעוניין להתגרות בו, כך יֵצא שמעו של יהודה כשבט של גיבורים, ופחדו ייפול על סביבותיו.
(י) מעבר לכך שיהודה יהיה שבט גיבור כל ימיו –<br>    <b>לֹא יָסוּר שֵׁבֶט</b>, שרביט השלטון<br>    <b>מִיהוּדָה.</b><br>    <b>וּמְחֹקֵק</b>, מכשיר כתיבה שבו נכתבים גם חוקים,<br>    <b>מִבֵּין רַגְלָיו,</b> מזרעו. המושלים שיצאו ממנו יקבעו את החוק וימשיכו להנהיג את העם על פיו, <br>    <b>עַד כִּי יָבֹא שִׁילוֹ,</b> הגואל, המלך שהכול שלו, <br>    <b>ו</b> מסביב<br>    <b>לוֹ יִקְּהַת</b>, יתקבצו <br>    <b>עַמִּים.</b> שבט יהודה ינהיג את העם עד ביאת המשיח.
(יא) ומכאן לברכה כלכלית:<br>    <b>אֹסְרִי לַגֶּפֶן עִירוֹ,</b> בשבט יהודה יקשרו את העַיִר לגפן, ולא יחששו שהוא ישחית אותה, משום שבנחלתו ירבו מאוד הכרמים. <br>    <b>וְלַשֹּׂרֵקָה</b>, לענף הגפן יקשרו את <br>    <b>בְּנִי</b>, בנֵי<br>    <b>אֲתֹנוֹ.</b><br>    <b>כִּבֵּס בַּיַּיִן לְבֻשׁוֹ.</b> מרוב יין שיצא מענביו, אפשר יהיה להשתמש בו לא רק לשתייה, אלא גם לכיבוס הבגדים במקום במים. <br>    <b>וּבְדַם עֲנָבִים</b>, ביין, יכבס את <br>    <b>סוּתוֹ,</b> כְּסוּתו, בגדיו.
(יב) <b>חַכְלִילִי</b>, אדום<br>    <b>עֵינַיִם מ</b>רוב שתיית <br>    <b>יָּיִן,</b><br>    <b>וּלְבֶן שִׁנַּיִם מֵחָלָב.</b>
(יג) כאן חרג יעקב מסדר לידתם של הבנים. את בניה של לאה הוא הקדים לבני השפחות, ובקרב בני לאה הקדים את זבולון ליששכר, אף על פי שלידת יששכר קדמה.<br>    <br>    <b>זְבוּלֻן לְחוֹף יַמִּים יִשְׁכֹּן, וְהוּא לְחוֹף אֳנִיּוֹת,</b> זבולון יתנחל בחוף הים התיכון.<br>    <br>    <b>וְיַרְכָתוֹ</b>, הירך, צדו של השבט, תגיע<br>    <b>עַל צִידֹן,</b> שכן הוא ישב בצפון הארץ. צידון היתה מאז ומקדם עיר של סחר ימי. ייתכן שבני זבולון, שישבו סמוך לצידון, יהיו קשורים בה בקשרי מסחר.
(יד) <b>יִשָּׂשכָר חֲמֹר גָּרֶם</b>, בעל עצמות גדולות <br>    <b>רֹבֵץ בֵּין הַמִּשְׁפְּתָיִם,</b> גדרות צאן, מקומות מרעה. יששכר מגולם באמצעות חמור היושב בשלווה. שם או סמל זה לא נשא באותם ימים כל אופי מגנה.
(טו) <b>וַיַּרְא מְנֻחָה כִּי טוֹב,</b><br>    <b>וְאֶת הָאָרֶץ כִּי נָעֵמָה.</b> הוא ימצא ברכה ועונג במנוחתו ובארצו. לרוב לא יצא למלחמות גדולות, אלא יהיה שמח בחלקו.<br>    <b>וַיֵּט שִׁכְמוֹ לִסְבֹּל,</b> לשאת משא. כחמור יעסוק גם שבט יששכר בעבודות חקלאיות.<br>    <b>וַיְהִי לְמַס עֹבֵד.</b> הכנענים שיישארו בנחלתו יעלו לו מס.
(טז) <b>דָּן יָדִין</b> את דין<br>    <b>עַמּוֹ,</b> יילחם ויינקם מאויביו<br>    <br>    <b>כְּאַחַד שִׁבְטֵי יִשְׂרָאֵל,</b> מעמדו לא ייפול ממעמדם של שאר השבטים.<br>    בכך הדגיש יעקב שהוא מתייחס לבני נשותיו ולבני שפחותיהן באופן שווה. יש אומרים שברכה נבואית זו אינה מתייחסת אל השבט כולו אלא ממוקדת בגיבור היחידי הידוע משבט דן – שמשון.
(יז) <b>יְהִי דָן נָחָשׁ עֲלֵי דֶרֶךְ, שְׁפִיפֹן</b>, מין נחש<br>    <b>עֲלֵי אֹרַח, הַנֹּשֵׁךְ עִקְּבֵי סוּס,</b> שכאשר הוא נושך בעקבי הסוס,<br>    <b>וַיִּפֹּל רֹכְבוֹ אָחוֹר.</b> הסוס אינו מחזיק מעמד, ובנפלו, נופל עמו רוכבו. דימוי הנחש המכיש רומז לשמשון, שלא יצא למערכה צבאית, ולא עמד בראש צבא, אלא פעל לבדו והזיק לאויביו בדרכים יוצאות דופן.
(יח) <b>לִישׁוּעָתְךָ קִוִּיתִי, ה׳.</b> כשיעקב ראה בחזונו את הנחש האימתני הנלחם, המגלם את דן, הוא פנה אל ה׳, וביקש ממנו הצלה. לפי פירוש הנחש כמייצגו של שמשון, ראה יעקב בחזונו לצד גבורתו של שמשון, גם את מאסרו ועינוייו, ועל כן התפלל לישועתו.
(יט) <b>גָּד גְּדוּד יְגוּדֶנּוּ,</b> יקצוץ את אויביו באמצעות גדודיו,<br>    <b>וְהוּא יָגֻד</b>, יקצוץ <br>    <b>עָקֵב,</b> את עקבי אויביו. שבט זה מתואר כאן וגם במקומות נוספים כגיבור מלחמה.
(כ) <b>מֵאָשֵׁר, שְׁמֵנָה לַחְמוֹ, וְהוּא יִתֵּן מַעֲדַנֵּי מֶלֶךְ.</b> ארצו תהיה פורייה, ותצמיח מטעמים.
(כא) <b>נַפְתָּלִי אַיָּלָה שְׁלֻחָה,</b> משוחררת לרוץ, <br>    <b>הַנֹּתֵן אִמְרֵי שָׁפֶר.</b> מפיו יישמעו דברים נאים ומשובחים, או: מנחלתו באות בשורות טובות.
(כב) רוב דימוייו של יעקב באו מעולם החי. אולם כאשר הוא עובר לברך את בנה של רחל, יוסף, הוא בוחר לסמלו בדימוי מן הצומח: <br>    <b>בֵּן פֹּרָת</b>, עץ צומח ופורה<br>    <br>    <b>יוֹסֵף,</b><br>    <b>בֵּן פֹּרָת עֲלֵי עָיִן.</b> יוסף הוא שתיל רענן הנטוע על מעיין, שכל צרכיו מסופקים לו. <br>    <b>בָּנוֹת צָעֲדָה</b>, יצעדו<br>    <b>עֲלֵי שׁוּר,</b> חומה. השבט יחיה בשלווה; במקום שחיילים יעמדו על חומת העיר, על חומות ערי יוסף יטיילו בנות.
(כג) כאן מתאר יעקב את עברו הקשה של יוסף: <br>    <b>וַיְמָרֲרֻהוּ,</b> מיררו את חייו בשנאה כלפיו ובמכירתו, <br>    <b>וָרֹבּוּ,</b> ירו בו,<br>    <br>    <b>וַיִּשְׂטְמֻהוּ,</b> שנאו אותו <br>    <b>בַּעֲלֵי חִצִּים.</b>
(כד) אולם הוא לא הגיב לכך –<br>    <b>וַתֵּשֶׁב בְּאֵיתָן קַשְׁתּוֹ.</b> קשתו ישבה במקומה במלוא עצמתה, בלא לזוז.<br>    <br>    <b>וַיָּפֹזּוּ</b>, הפכו לפז, הזהיבו<br>    <b>זְרֹעֵי יָדָיו.</b> ידיו אוחזות יפה בקשת ומיטיבות לירות בה, כאשר הדבר נדרש.<br>    כל זה בא לו <br>    <b>מִידֵי אֲבִיר</b> אדון, המושל העליון של<br>    <b>יַעֲקֹב,</b> ה׳,<br>    <br>    <b>מִשָּׁם</b>, ממקום, מכוח <br>    <b>רֹעֶה</b> המשגיח והמנהיג על<br>    <b>אֶבֶן יִשְׂרָאֵל,</b> ישראל התקיף וחזק כאבן,<br>    או: כינוי לה׳, המדגיש את עצמתו.
(כה) <b>מֵאֵל אָבִיךָ וְיַעְזְרֶךָּ, וְאֵת שַׁדַּי וִיבָרְכֶךָּ.</b> ברכות ה׳ לא רק הצילו אותך בשעותיך הקשות, הן ימשיכו להרעיף עליך ועל צאצאיך שפע והצלחה – <br>    <b>בִּרְכֹת שָׁמַיִם מֵעָל,</b> דוגמת גשם, <br>    <b>בִּרְכֹת תְּהוֹם רֹבֶצֶת תָּחַת,</b> פוריות ולחלוחיות האדמה שבנחלתך, <br>    <b>בִּרְכֹת שָׁדַיִם וָרָחַם,</b> פרייה ורבייה.
(כו) <b>בִּרְכֹת אָבִיךָ</b>, הברכות שאני מעניק לך<br>    <b>גָּבְרוּ עַל בִּרְכֹת הוֹרַי,</b> גדולות מן הברכות שנתנו לי הורי, שכן אני מוסיף לך גם עצמה, גבורה והתמדת העזרה משמים, <br>    <b>עַד תַּאֲוַת</b>, קצה<br>    <b>גִּבְעֹת עוֹלָם,</b> עד סופו של העולם.<br>    כל הברכות הללו<br>    <b>תִּהְיֶיןָ</b> עוטרות <br>    <b>לְרֹאשׁ יוֹסֵף, וּלְקָדְקֹד,</b> ומונחות על קדקודו של <br>    <b>נְזִיר אֶחָיו,</b> מלכם של אחיו.
(כז) <b>בִּנְיָמִין זְאֵב יִטְרָף, בַּבֹּקֶר יֹאכַל עַד,</b> טֶרף, <br>    <b>וְלָעֶרֶב יְחַלֵּק שָׁלָל,</b> בערב הוא מחלק את השלל שטרף ביום. יעקב מברך את בנימין, שהוא שבט של גיבורים, בהצלחה בראשיתו ובאחריתו.
(כח) <b>כָּל אֵלֶּה שִׁבְטֵי יִשְׂרָאֵל שְׁנֵים עָשָׂר. וְזֹאת אֲשֶׁר דִּבֶּר לָהֶם אֲבִיהֶם,וַיְבָרֶךְ אוֹתָם, אִישׁ אֲשֶׁר כְּבִרְכָתוֹ בֵּרַךְ אֹתָם.</b> מן המצוטט כאן עולה שחלק מן הבנים לא זכו בדברי ברכה אלא בתוכחה. מה שהופיע כאן הוא דברי הנבואה של יעקב, בלשון מליצית, שלעתים היא סמלית וסתומה. מסתבר, שבנוסף עליהם בירך יעקב את כל אחד מבניו לפי עניינו בברכות פרטיות, כאב המברך את בניו.
(כט) <b>וַיְצַו אוֹתָם, וַיֹּאמֶר אֲלֵהֶם: אֲנִי נֶאֱסָף אֶל עַמִּי,</b> עומד למות, <br>    <b>קִבְרוּ אֹתִי אֶל</b>, אצל<br>    <b>אֲבֹתָי,</b><br>    <b>אֶל הַמְּעָרָה אֲשֶׁר בִּשְׂדֵה עֶפְרוֹן הַחִתִּי,</b>
(ל) <b>בַּמְּעָרָה אֲשֶׁר בִּשְׂדֵה הַמַּכְפֵּלָה, אֲשֶׁר עַל פְּנֵי מַמְרֵא בְּאֶרֶץ כְּנָעַן,</b><br>    <b>אֲשֶׁר קָנָה אַבְרָהָם אֶת הַשָּׂדֶה מֵאֵת עֶפְרֹן הַחִתִּי לַאֲחֻזַּת קָבֶר.</b>
(לא) <b>שָׁמָּה קָבְרוּ אֶת אַבְרָהָם וְאֵת שָׂרָה אִשְׁתּוֹ, שָׁמָּה קָבְרוּ אֶת יִצְחָק וְאֵת רִבְקָה אִשְׁתּוֹ, וְשָׁמָּה קָבַרְתִּי אֶת לֵאָה.</b> אבי ואמי, סבי וסבתי קבורים שם. לשם הבאתי לקבורה את לאה, ובמקום הנשאר אני מצווה עליכם לקבור גם אותי.
(לב) <b>מִקְנֵה הַשָּׂדֶה וְהַמְּעָרָה אֲשֶׁר בּוֹ</b>, זוהי מערת קברי המשפחה שסבי קנה <br>    <b>מֵאֵת בְּנֵי חֵת.</b>
(לג) <b>וַיְכַל יַעֲקֹב לְצַוֹּת אֶת בָּנָיו.</b> יעקב החולה אמר את דבריו בישבו על המיטה, וכשחש שהוא עומד למות –<br>    <b>וַיֶּאֱסֹף רַגְלָיו אֶל הַמִּטָּה,</b> ומששכב – <br>    <b>וַיִּגְוַע וַיֵּאָסֶף אֶל עַמָּיו.</b>
<h2>פרק נ</h2>
(א) <b>וַיִּפֹּל יוֹסֵף</b>, החשוב שבאחים,<br>    <b>עַל פְּנֵי אָבִיו, וַיֵּבְךְּ עָלָיו וַיִּשַּׁק לוֹ.</b>
(ב) <b>וַיְצַו יוֹסֵף אֶת עֲבָדָיו, אֶת הָרֹפְאִים, לַחֲנֹט אֶת אָבִיו.</b> חלק מן הכפופים ליוסף היו רופאים שבמסגרת תפקידם חנטו את המתים, כלומר הוציאו את אבריהם הפנימיים, ומילאו את הגופה בחומרים משמרים, כדי שתישמר צורתו של האדם. <br>    <b>וַיַּחַנְטוּ הָרֹפְאִים אֶת יִשְׂרָאֵל.</b>
(ג) <b>וַיִּמְלְאוּ לוֹ</b>, לפטירתו<br>    <b>אַרְבָּעִים יוֹם, כִּי כֵּן יִמְלְאוּ יְמֵי הַחֲנֻטִים,</b> זהו הזמן הקבוע לתהליך זה, שכן כדי לשמר את צורת המת, נדרשת מלאכה עדינה וממושכת. <br>    <b>וַיִּבְכּוּ אֹתוֹ מִצְרַיִם שִׁבְעִים יוֹם.</b> רק לאחר שנחנט ונשמר בארון, התחיל האבל עליו. בהתאם למנהג המצרי, תקופת הבכי ארכה שבעים יום. לחלופין, ייתכן ששבעים הימים הללו כוללים את ארבעים ימי החניטה, ושלושים הימים שנותרו לבכייה תואמים את מנהג ישראל.
(ד) <b>וַיַּעַבְרוּ יְמֵי בְכִיתוֹ. וַיְדַבֵּר יוֹסֵף אֶל בֵּית פַּרְעֹה</b>.<br>    יוסף לא ניגש ישירות לפרעה, אולי חשש מתגובה שלילית. תחילה ניסה לשלוח אל ביתו שליחים <br>    <b>לֵאמֹר: אִם נָא מָצָאתִי חֵן בְּעֵינֵיכֶם, דַּבְּרוּ נָא</b> בשמי<br>    <b>בְּאָזְנֵי פַרְעֹה לֵאמֹר:</b>
(ה) <b>אָבִי הִשְׁבִּיעַנִי לֵאמֹר: “הִנֵּה אָנֹכִי מֵת.</b><br>    <b>בְּקִבְרִי אֲשֶׁר כָּרִיתִי לִי בְּאֶרֶץ כְּנַעַן – שָׁמָּה תִּקְבְּרֵנִי״.</b><br>    <b>וְעַתָּה</b>, הציע יוסף לפרעה, <br>    <b>אֶעֱלֶה נָּא</b> לארץ כנען, <br>    <b>וְאֶקְבְּרָה אֶת אָבִי</b> במקום שהשביע אותי שאקבור אותו, <br>    <b>וְאָשׁוּבָה</b> אליכם.
(ו) <b>וַיֹּאמֶר פַּרְעֹה: עֲלֵה וּקְבֹר אֶת אָבִיךָ כַּאֲשֶׁר הִשְׁבִּיעֶךָ.</b>
(ז) <b>וַיַּעַל יוֹסֵף לִקְבֹּר אֶת אָבִיו, וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ, וְכֹל זִקְנֵי אֶרֶץ מִצְרָיִם,</b>
(ח) <b>וְכֹל בֵּית יוֹסֵף וְאֶחָיו וּבֵית אָבִיו, רַק טַפָּם</b>, ילדיהם<br>    <b>וְצֹאנָם וּבְקָרָם עָזְבוּ בְּאֶרֶץ גֹּשֶׁן.</b>
(ט) <b>וַיַּעַל עִמּוֹ גַּם רֶכֶב גַּם פָּרָשִׁים.</b> מסתבר כי את אלו שלח פרעה גם כדי להבטיח שיוסף ישוב למצרים. <br>    <b>וַיְהִי הַמַּחֲנֶה כָּבֵד מְאֹד.</b>
(י) <b>וַיָּבֹאוּ עַד גֹּרֶן הָאָטָד</b>, גורן שהיתה מוקפת בשיחי אטד,<br>    <br>    <b>אֲשֶׁר בְּעֵבֶר הַיַּרְדֵּן</b> בדרכם לכנען. ייתכן שהעדיפו את הדרך הארוכה, דרך עבר הירדן המזרחי, על פני הדרך הקצרה יותר, דרך ארץ פלשתים, כדי להימנע ממעבר במקומות מושבם של עמים זרים וחזקים שהיו עלולים לראות בשיירת החיל המצרית איום. <br>    <b>וַיִּסְפְּדוּ שָׁם מִסְפֵּד גָּדוֹל וְכָבֵד מְאֹד.</b><br>    <b>וַיַּעַשׂ</b> יוסף <br>    <b>לְאָבִיו אֵבֶל שִׁבְעַת יָמִים.</b>
(יא) <b>וַיַּרְא יוֹשֵׁב הָאָרֶץ הַכְּנַעֲנִי</b>, תושבי הארץ, שלא הכירו את הרקע לבואה של השיירה הזו, ראו<br>    <b>אֶת הָאֵבֶל בְּגֹרֶן הָאָטָד.</b><br>    <b>וַיֹּאמְרוּ: אֵבֶל כָּבֵד זֶה לְמִצְרָיִם. עַל כֵּן קָרָא שְׁמָהּ</b> של העיירה או הנקודה הזו, שמאוחר יותר הפכה לעיר – <br>    <b>אָבֵל מִצְרַיִם אֲשֶׁר בְּעֵבֶר הַיַּרְדֵּן.</b>
(יב) <b>וַיַּעֲשׂוּ בָנָיו לוֹ כֵּן כַּאֲשֶׁר צִוָּם –</b>
(יג) <b>וַיִּשְׂאוּ אֹתוֹ בָנָיו אַרְצָה כְּנַעַן, וַיִּקְבְּרוּ אֹתוֹ בִּמְעָרַת שְׂדֵה הַמַּכְפֵּלָה, אֲשֶׁר קָנָה אַבְרָהָם אֶת הַשָּׂדֶה לַאֲחֻזַּת קֶבֶר מֵאֵת עֶפְרֹן הַחִתִּי עַל פְּנֵי מַמְרֵא.</b>
(יד) <b>וַיָּשָׁב יוֹסֵף מִצְרַיְמָה, הוּא וְאֶחָיו וְכָל הָעֹלִים אִתּוֹ לִקְבֹּר אֶת אָבִיו, אַחֲרֵי קָבְרוֹ אֶת אָבִיו.</b>
(טו) <b>וַיִּרְאוּ אֲחֵי יוֹסֵף כִּי מֵת אֲבִיהֶם, וַיֹּאמְרוּ: לוּ</b>, אולי<br>    <br>    <b>יִשְׂטְמֵנוּ</b>, ישנא אותנו<br>    <b>יוֹסֵף,</b><br>    <b>וְהָשֵׁב יָשִׁיב לָנוּ אֵת כָּל הָרָעָה אֲשֶׁר גָּמַלְנוּ אֹתוֹ.</b>
(טז) <b>וַיְצַוּוּ אֶל יוֹסֵף לֵאמֹר,</b> הם חששו לגשת ישירות אליו, ושלחו שליחים<br>    שאמרו<br>    <b>:</b><br>    <b>אָבִיךָ צִוָּה לִפְנֵי מוֹתוֹ לֵאמֹר:</b>
(יז) <b>“כֹּה תֹאמְרוּ לְיוֹסֵף: אָנָּא שָׂא</b>, סלח<br>    <b>נָא פֶּשַׁע אַחֶיךָ וְחַטָּאתָם, כִּי רָעָה גְמָלוּךָ״, וְעַתָּה</b> קיים צוואת אביך ו<br>    <b>שָׂא נָא לְפֶשַׁע עַבְדֵי אֱלֹהֵי אָבִיךָ.</b> הם מדגישים בשם אביהם – בין אם אכן כך ציווה יעקב ובין שהאחים בדו זאת מלבם<br>    – שעליו לסלוח להם, משום שאב משותף אחד לו ולהם, ושהם חולקים אמונה משותפת.<b>וַיֵּבְךְּ יוֹסֵף בְּדַבְּרָם אֵלָיו.</b>
(יח) על כן – <br>    <b>וַיֵּלְכוּ גַּם אֶחָיו</b> ישירות <br>    <b>וַיִּפְּלוּ לְפָנָיו, וַיֹּאמְרוּ: הִנֶּנּוּ לְךָ לַעֲבָדִים.</b>
(יט) <b>וַיֹּאמֶר אֲלֵהֶם יוֹסֵף: אַל תִּירָאוּ,כִּי הֲתַחַת אֱלֹהִים אָנִי?</b> על חטאיכם יוכל לכפר רק אלוקים. אינני יכול להענישכם במקומו.
(כ) <b>וְאַתֶּם חֲשַׁבְתֶּם עָלַי רָעָה, אֱלֹהִים חֲשָׁבָהּ לְטֹבָה, לְמַעַן עֲשֹׂה</b><br>    <b>כַּיּוֹם הַזֶּה,</b> כדי שיתרחש מה שאכן קורה עתה –<br>    <b>לְהַחֲיֹת עַם רָב.</b> אינני נוטר לכם טינה, כי בעקבות מחשבתכם הרעה עליתי לגדולה, ובסופו של דבר, בגלל מזימתכם הגעתי לכך שביכולתי לפרנס אתכם.
(כא) <b>וְעַתָּה אַל תִּירָאוּ, אָנֹכִי אֲכַלְכֵּל אֶתְכֶם וְאֶת טַפְּכֶם.</b><br>    <b>וַיְנַחֵם אוֹתָם, וַיְדַבֵּר עַל לִבָּם</b> דברים טובים כדי להרגיעם.
(כב) <b>וַיֵּשֶׁב יוֹסֵף בְּמִצְרַיִם, הוּא וּבֵית אָבִיו, וַיְחִי יוֹסֵף מֵאָה וָעֶשֶׂר שָׁנִים.</b>
(כג) <b>וַיַּרְא יוֹסֵף לְאֶפְרַיִם בְּנֵי שִׁלֵּשִׁים. גַּם בְּנֵי מָכִיר בֶּן מְנַשֶּׁה יֻלְּדוּ עַל בִּרְכֵּי יוֹסֵף.</b> יוסף האריך ימים יחסית, וזכה לראות נינים משני בניו.
(כד) <b>וַיֹּאמֶר יוֹסֵף אֶל אֶחָיו</b> לפני מותו<br>    <b>:</b><br>    <b>אָנֹכִי מֵת, וֵאלֹהִים פָּקֹד יִפְקֹד</b>, יזכור <br>    <b>אֶתְכֶם, וְהֶעֱלָה אֶתְכֶם מִן הָאָרֶץ הַזֹּאת אֶל הָאָרֶץ אֲשֶׁר נִשְׁבַּע לְאַבְרָהָם לְיִצְחָק וּלְיַעֲקֹב.</b> אינני יודע מתי יקרה הדבר, אבל ברור לי שה׳ יוציאכם מכאן.
(כה) <b>וַיַּשְׁבַּע יוֹסֵף אֶת בְּנֵי יִשְׂרָאֵל לֵאמֹר: פָּקֹד יִפְקֹד אֱלֹהִים אֶתְכֶם,</b> ואז – <br>    <b>וְהַעֲלִתֶם אֶת עַצְמֹתַי מִזֶּה,</b> מכאן, ממצרים.
(כו) <b>וַיָּמָת יוֹסֵף בֶּן מֵאָה וָעֶשֶׂר שָׁנִים, וַיַּחַנְטוּ אֹתוֹ,</b> כנהוג, <br>    <b>וַיִּישֶׂם,</b> שמו אותו<br>    <b>בָּאָרוֹן בְּמִצְרָיִם.חזק</b>
