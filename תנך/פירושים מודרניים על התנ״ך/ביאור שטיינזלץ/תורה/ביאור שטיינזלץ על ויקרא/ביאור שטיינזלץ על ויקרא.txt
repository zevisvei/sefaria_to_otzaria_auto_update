<h1>ביאור שטיינזלץ על ויקרא</h1>
<h2>פרק א</h2>
(א) <b>וַיִּקְרָא</b> ה' <br>    <b>אֶל מֹשֶׁה.</b> כפי שנאמר בסוף ספר שמות, משה לא יכול היה להיכנס למשכן שהתמלא בענן כבוד ה'. משום כך קרא לו ה' פנימה, בדומה לקריאה שהזמינה אותו לבוא אל תוך ענן הכבוד בהר סיני.<br>    <br>    <b>וַיְדַבֵּר ה' אֵלָיו מֵאֹהֶל מוֹעֵד</b>, שמכאן ואילך הפך להיות המקום המוסדר לקבלת הדיבור האלוהי ולגילוי שכינה,<br>    <br>    <b>לֵאמֹר:</b>
(ב) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: אָדָם כִּי יַקְרִיב מִכֶּם קָרְבָּן לַה',</b> כאשר יקריב קרבן <br>    <b>מִן הַבְּהֵמָה</b>, שהיא אחת האפשרויות, כפי שיבוא בהמשך –<br>    <b>מִן הַבָּקָר וּמִן הַצֹּאן תַּקְרִיבוּ אֶת קָרְבַּנְכֶם.</b>
(ג) הכתוב פותח בקרבן עולה, אחד מתוך ארבעה סוגי הקרבנות שיתבארו בעניינים הבאים. <br>    <b>אִם</b> קרבן<br>    <b>עֹלָה קָרְבָּנוֹ מִן הַבָּקָר</b>– <br>    <b>זָכָר תָּמִים יַקְרִיבֶנּוּ.</b> עליו להיות זכר ובלי מומים,<br>    <br>    <b>אֶל פֶּתַח אֹהֶל מוֹעֵד יַקְרִיב אֹתוֹ.</b> הן במשכן והן במקדש, מקום הקרבת העולה הוא במזבח החיצון, מִזְבַּח הָעוֹלָה.<br>    על בעל הקרבן להביא את קרבנו למשכן, ואין זה תפקידו של הכהן.<br>    הקרבן יוקרב <br>    <b>לִרְצֹנוֹ</b>, מתוך רצון טוב של אדם, קרבן נדבה,<br>    או: להיות רצוי,<br>    זהו קרבן של ריצוי ומציאת חן, שתכליתו להיות רצוי<br>    <b>לִפְנֵי ה'.</b>
(ד) <b>וְסָמַךְ</b>, מביא הקרבן יישען<br>    <br>    באמצעות <br>    <b>יָדוֹ עַל רֹאשׁ</b> הבהמה<br>    <b>הָעֹלָה</b>.<br>    זוהי התחלת סדר ההקרבה.<br>    <b>וְנִרְצָה לוֹ</b>, הקרבן יגרום לאדם שהביאו להיות רצוי ומקובל <br>    <b>לְכַפֵּר עָלָיו.</b>
(ה) <b>וְשָׁחַט אֶת בֶּן</b>,<br>    צעיר ולא זקן,<br>    <br>    <b>הַבָּקָר לִפְנֵי ה'.</b> גם המקריב – או כל אדם אחר – רשאי לשחוט את הקרבנות.<br>    השחיטה נצרכת לכל אכילת בהמה, ואינה נחשבת חלק מעבודת ההקרבה ממש אלא כהכנה אליה. <br>    <b>וְהִקְרִיבוּ בְּנֵי אַהֲרֹן הַכֹּהֲנִים אֶת הַדָּם.</b> מכאן מתחילה עבודת הכהנים. הכהנים מקבלים את הדם היוצא משחיטת הקרבן – או חלק ניכר ממנו – בכלי המכונה מִזְרָק.<br>    הם מוליכים את הדם ממקום השחיטה עד המזבח, <br>    <b>וְזָרְקוּ אֶת הַדָּם עַל הַמִּזְבֵּחַ סָבִיב,</b> לפי המסורת, לא נזרק דם העולה על כל צדי המזבח, ואכן קשה למדי לעשות זאת על ידי זריקה. זרקו את הדם בשתי פינות נגדיות של המזבח, וכיוון שמכל פינה הוא ניתז על שני קירות, נמצא שבפועל הגיע דם אל כל סביבות המזבח<br>    <br>    <b>אֲשֶׁר פֶּתַח אֹהֶל מוֹעֵד,</b> במזבח העולה שמחוץ לאוהל.
(ו) לאחר מכן – <br>    <b>וְהִפְשִׁיט אֶת</b> עור <br>    <b>הָעֹלָה</b>, שאותו אין מעלים לקרבן, <br>    <b>וְנִתַּח אֹתָהּ</b>, את העולה<br>    <b>לִנְתָחֶיהָ,</b> לחלקיה.
(ז) <b>וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ</b>. חובת הכהנים להדליק אש על המזבח אינה קשורה במישרין דווקא לעולה או לקרבן אחר.<br>    <br>    <b>וְעָרְכוּ</b>,<br>    הכהנים יסדרו<br>    <b>עֵצִים עַל הָאֵשׁ.</b>
(ח) <b>וְעָרְכוּ בְּנֵי אַהֲרֹן הַכֹּהֲנִים אֵת הַנְּתָחִים, אֶת הָרֹאשׁ וְאֶת הַפָּדֶר</b>, השומן של החלקים הפנימיים, החֵלב,<br>    ואולי הפדר כולל גם חלקים פנימיים אחרים,<br>    <br>    <b>עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ.</b>
(ט) <b>וְקִרְבּוֹ</b>, חלקיו הפנימיים של הקרבן, כולל קיבתו ומעיו, <br>    <b>וּכְרָעָיו</b>, רגליו <br>    <b>יִרְחַץ</b>, כל אדם, כהן או אחר<br>    <br>    <b>בַּמָּיִם.</b> הקרביים בוודאי מלאים במאכלים מעוכלים למחצה ובזבל, וגם הרגליים לרוב מלוכלכות. לכן לא ראוי להעלותם על המזבח כפי שהם, ויש לרחצם תחילה. <br>    <b>וְהִקְטִיר</b>, ישרוף<br>    <b>הַכֹּהֵן אֶת הַכֹּל</b>, את ראש הבהמה, חֵלבה, איבריה הפנימיים ושאר חלקי גופה – <br>    <b>הַמִּזְבֵּחָה.</b> זהו קרבן ה<br>    <b>עֹלָה, אִשֵּׁה</b>, קרבן שנשרף באש, כדי שיהיה <br>    <b>רֵיחַ נִיחוֹחַ לַה'.</b> הקרבן הוא מתנה מיוחדת שגורמת לה' נחת רוח – כריח נעים – מכך שנעשה רצונו.
(י) <b>וְאִם מִן הַצֹּאן קָרְבָּנוֹ,</b> ולא מן הבקר – <br>    <b>מִן הַכְּשָׂבִים אוֹ מִן הָעִזִּים לְעֹלָה</b>.<br>    צאן הוא שם כולל לכל מה שייקרא בלשון חכמים 'בהמה דקה', כלומר הבהמות הקטנות יותר, לעומת הבקר שייקרא 'בהמה גסה' – בהמות גדולות. <br>    <b>זָכָר תָּמִים יַקְרִיבֶנּוּ.</b> גם במקרה זה יש להקריב זכר ובלא מום.
(יא) <b>וְשָׁחַט אֹתוֹ עַל יֶרֶךְ</b>, צד<br>    <b>הַמִּזְבֵּחַ צָפֹנָה לִפְנֵי ה'. וְזָרְקוּ בְּנֵי אַהֲרֹן הַכֹּהֲנִים אֶת דָּמוֹ עַל הַמִּזְבֵּחַ סָבִיב,</b> כמו שנאמר על דם הפר.
(יב) <b>וְנִתַּח אֹתוֹ</b>, את גוף הקרבן <br>    <b>לִנְתָחָיו, וְאֶת רֹאשׁוֹ</b>, שנחתך לחוד <br>    <b>וְאֶת פִּדְרוֹ,</b> חלְבו, שמפרידו משאר הבשר. <br>    <b>וְעָרַךְ הַכֹּהֵן אֹתָם,</b> את הנתחים, את הראש ואת הפדר,<br>    <b>עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ.</b>
(יג) <b>וְ</b> את<br>    <b>הַקֶּרֶב</b>, מעיו של בן הצאן,<br>    <b>וְ</b> את <br>    <b>הַכְּרָעַיִם יִרְחַץ בַּמָּיִם</b> לנקותם.<br>    <b>וְהִקְרִיב הַכֹּהֵן אֶת הַכֹּל</b>, את כל חלקי הקרבן, כולל הקרב והכרעיים, <br>    <b>וְהִקְטִיר הַמִּזְבֵּחָה. עֹלָה הוּא, אִשֵּׁה</b>, קרבן שנשרף,<br>    <b>רֵיחַ נִיחֹחַ לַה'.</b>
(יד) <b>וְאִם מִן הָעוֹף עֹלָה קָרְבָּנוֹ לַה', וְהִקְרִיב</b> אחד <br>    <b>מִן הַתֹּרִים</b>, עופות בר,<br>    <b>אוֹ מִן בְּנֵי</b>, צעירי<br>    <b>הַיּוֹנָה אֶת קָרְבָּנוֹ.</b>
(טו) <b>וְהִקְרִיבוֹ הַכֹּהֵן</b>, את העוף כולו,<br>    <b>אֶל הַמִּזְבֵּחַ, וּמָלַק</b>, הכהן יתיז <br>    <b>אֶת רֹאשׁוֹ. וְהִקְטִיר הַמִּזְבֵּחָה</b>, הראש יימלק ויופרד מן הגוף, ואז יוקטר על אש המזבח בנפרד מן הגוף,<br>    אך קודם לכן – <br>    <b>וְנִמְצָה דָמוֹ</b> של העוף באמצעות לחיצתו,<br>    <br>    <b>עַל קִיר הַמִּזְבֵּחַ.</b> דמו הממוצה של העוף לא ייזרק על המזבח מן הכלי או באצבע כמו דם הקרבנות האחרים. ואולם לכל קרבן מבעלי החיים משותף סדר המעשים הזה – מתחילה נותנים מדמו על המזבח, ורק לאחר מכן מקטירים את גופו.
(טז) אולם קודם שיקטיר את העוף על המזבח – <br>    <b>וְהֵסִיר אֶת מֻרְאָתוֹ</b>, הזפק שלו, החלק המורחב של הוושט הדומה לכיס, שבו המזון מאוחסן לפני שהוא עובר לקיבה, <br>    <b>בְּנֹצָתָהּ</b>, עם הנוצות המקיפות את המוראה. הכהן חותך ועוקר את הזפק והנוצות מבחוץ <br>    <b>וְהִשְׁלִיךְ אֹתָהּ</b>, את המוּראה המלוכלכת, שמלאה במזון מעוכל למחצה, <br>    <b>אֵצֶל הַמִּזְבֵּחַ קֵדְמָה</b>, לידו בצד מזרח <br>    <b>אֶל מְקוֹם הַדָּשֶׁן.</b> שם נמצא חלק מהאפר שמורידים מעל המזבח.
(יז) <b>וְשִׁסַּע אֹתוֹ בִכְנָפָיו</b>. אחרי שהוצא הזפק, יחלק הכהן את העוף בכנפיו, אך <br>    <b>לֹא יַבְדִּיל.</b> הוא מושך את שתי הכנפיים לכאן ולכאן בלא להפריד אותן לשני חלקים ממש. <br>    <b>וְהִקְטִיר אֹתוֹ</b>– את העוף<br>    <b>הַכֹּהֵן הַמִּזְבֵּחָה עַל הָעֵצִים אֲשֶׁר עַל הָאֵשׁ. עֹלָה הוּא, אִשֵּׁה רֵיחַ נִיחֹחַ לַה'.</b> אלו שלושת מיני קרבנות העולה – עולת הבקר, עולת הצאן ועולת העוף.
<h2>פרק ב</h2>
(א) <b>וְנֶפֶשׁ כִּי תַקְרִיב קָרְבַּן מִנְחָה לַה'</b>– <br>    <b>סֹלֶת יִהְיֶה קָרְבָּנוֹ</b>. <br>    <b>וְיָצַק עָלֶיהָ שֶׁמֶן,</b><br>    <b>וְנָתַן עָלֶיהָ לְבֹנָה</b>.
(ב) <b>וֶהֱבִיאָהּ אֶל בְּנֵי אַהֲרֹן הַכֹּהֲנִים,</b><br>    <b>וְקָמַץ</b> הכהן <br>    <b>מִשָּׁם מְלֹא קֻמְצוֹ.</b> הכהן לוקח הן <br>    <b>מִסָּלְתָּהּ ו</b>הן<br>    <b>מִשַּׁמְנָהּ</b> של המנחה. מכיוון שהם מעורבים יחד, והשמן נספג בסולת,<br>    הוא יכול להיות מוחזק ביד. <br>    <b>עַל</b>, עם <br>    <b>כָּל לְבֹנָתָהּ,</b> מלבד הסולת והשמן שבתוך קומצו, הוא מלקט גם את הלבונה שניתנה על המנחה –<br>    <br>    <b>וְהִקְטִיר הַכֹּהֵן אֶת אַזְכָּרָתָהּ</b>, חלק המנחה שבא לזיכרון לפני ה', מלוא קומץ סולת וכל הלבונה שעולים<br>    <b>הַמִּזְבֵּחָה,</b> האזכרה היא <br>    <b>אִשֵּׁה</b>, חלק הנשרף באש, <br>    <b>רֵיחַ נִיחֹחַ לַה'.</b>
(ג) <b>וְהַנּוֹתֶרֶת מִן הַמִּנְחָה,</b> כל שאר חלקי המנחה שלא נכללו במנה הקטנה שנשרפה על המזבח, ניתנים <br>    <b>לְאַהֲרֹן וּלְבָנָיו,</b> והיא <br>    <b>קֹדֶשׁ קָדָשִׁים מֵאִשֵּׁי ה'.</b> אף על פי שקרבן זה איננו עולה כולו באש כקרבן עולה, והכהנים אוכלים את חלקו הגדול, הוא קרבן חשוב ונקרא 'קודש קודשים' כדרגת קדושת העולה.
(ד) <b>וְכִי תַקְרִב</b> בנדבה<br>    <b>קָרְבַּן מִנְחָה מַאֲפֵה תַנּוּר,</b> גם היא כקודמתה תוכן מ<br>    <b>סֹלֶת</b> חיטים,<br>    אפויה <br>    <b>חַלּוֹת</b>, כיכרות<br>    <b>מַצֹּת</b>, שאינן חמץ<br>    <b>בְּלוּלֹת בַּשֶּׁמֶן,</b><br>    <b>ו</b> לחלופין אפשר להביאה <br>    <b>רְקִיקֵי מַצּוֹת</b>, מאפים דקים ושטוחים יותר, <br>    <b>מְשֻׁחִים</b> מרוחים<br>    <br>    <b>בַּשָּׁמֶן.</b>
(ה) <b>וְאִם מִנְחָה</b> מטוגנת<br>    <b>עַל הַמַּחֲבַת</b>, כלי שטוח שמטגנים עליו בשמן,<br>    <br>    <b>קָרְבָּנֶךָ,</b> גם היא תיעשה מ<br>    <b>סֹלֶת בְּלוּלָה בַשֶּׁמֶן,</b> ואף היא <br>    <b>מַצָּה תִהְיֶה</b> ולא חמץ.
(ו) <b>פָּתוֹת</b>, חתוך<br>    <b>אֹתָהּ פִּתִּים,</b> לחתיכות קטנות. <br>    <b>וְיָצַקְתָּ עָלֶיהָ שָׁמֶן</b> פעם נוספת<br>    <br>    <b>מִנְחָה הִוא,</b> וכך דרכן של מנחות.
(ז) <b>וְאִם מִנְחַת מַרְחֶשֶׁת.</b> מנחה המטוגנת טיגון עמוק<br>    תבחר ל<br>    <b>קָרְבָּנֶךָ</b>– <br>    <b>סֹלֶת בַּשֶּׁמֶן תֵּעָשֶׂה</b> אף היא.
(ח) <b>וְהֵבֵאתָ אֶת הַמִּנְחָה אֲשֶׁר יֵעָשֶׂה מֵאֵלֶּה לַה'.</b> מנחת הסולת הבלולה, מאפה התנור, מנחת המחבת או המרחשת – בכולם נעשים אותם המעשים:<br>    <br>    <b>וְהִקְרִיבָהּ</b> המביא את המנחה<br>    <b>אֶל הַכֹּהֵן, וְהִגִּישָׁהּ</b> הכהן <br>    <b>אֶל הַמִּזְבֵּחַ.</b> כחלק מהטקס יגיש הכהן את המנחה כולה אל המזבח בתוך הכלי.
(ט) <b>וְהֵרִים הַכֹּהֵן מִן הַמִּנְחָה אֶת אַזְכָּרָתָהּ,</b> הקומץ והלבונה, <br>    <b>וְהִקְטִיר הַמִּזְבֵּחָה, אִשֵּׁה רֵיחַ נִיחֹחַ לַה'.</b>
(י) <b>וְהַנּוֹתֶרֶת מִן הַמִּנְחָה</b> תינתן <br>    <b>לְאַהֲרֹן וּלְבָנָיו,</b> והיא נחשבת ל<br>    <b>קֹדֶשׁ קָדָשִׁים</b> הניתן <br>    <b>מֵאִשֵּׁי ה',</b> אף על פי שאינה עולה על המזבח, אלא נאכלת על ידי הכהנים.
(יא) <b>כָּל הַמִּנְחָה אֲשֶׁר תַּקְרִיבוּ לַה'</b>– <br>    <b>לֹא תֵעָשֶׂה חָמֵץ.</b> בכללו של דבר, אסור לעשות את המנחה מחמץ. יתר על כן – <br>    <b>כִּי כָל שְׂאֹר</b>, בצק חמוץ<br>    <b>וְכָל דְּבַשׁ</b>, הנוזל המתוק הזב מפֵּרות שונים,<br>    <br>    <b>לֹא תַקְטִירוּ מִמֶּנּוּ</b> קרבן <br>    <b>אִשֶּׁה לַה'.</b>
(יב) <b>קָרְבַּן רֵאשִׁית</b>, קרבן הביכורים<br>    <b>תַּקְרִיבוּ אֹתָם לַה'.</b> לחם הביכורים היה עשוי חמץ,<br>    וגם בביכורים עצמם, שהוגשו אל המזבח, הובא הדבש בצורת פרות שלא הובאו למקדש בדרך כלל.<br>    מנחות אלו הוגשו אל המזבח, <br>    <b>וְ</b> אולם<br>    <b>אֶל הַמִּזְבֵּחַ לֹא יַעֲלוּ לְרֵיחַ נִיחֹחַ,</b> לא נשרפו עליו.
(יג) <b>וְכָל קָרְבַּן מִנְחָתְךָ</b> שאתה מביא למקדש – <br>    <b>בַּמֶּלַח תִּמְלָח</b>. אין להביא קרבן מנחה בלי מלח. <br>    <b>וְלֹא תַשְׁבִּית</b>, תבטל <br>    <b>מֶלַח בְּרִית אֱלֹהֶיךָ מֵעַל מִנְחָתֶךָ.</b> נוסף על כך – <br>    <b>עַל כָּל קָרְבָּנְךָ תַּקְרִיב מֶלַח</b>, ולא על המנחות בלבד.
(יד) <b>וְאִם</b>, כאשר <br>    <b>תַּקְרִיב מִנְחַת בִּכּוּרִים לַה'.</b> לפי פירוש חכמים זוהי מנחת העומר – המבוארת במקום אחר,<br>    המובאת ראשונה מן התבואה החדשה, מהשעורים. אופן עשייתה הוא <br>    <b>אָבִיב</b>, מצב התבואה בשלבי צמיחה, לפני גמר הבשלתה<br>    <br>    <b>קָלוּי בָּאֵשׁ,</b><br>    <b>גֶּרֶשׂ</b>, גרגרים הגרוסים בגריסת<br>    <b>כַּרְמֶל</b>– גרגרים רכים שעדיין לא התייבשו והצטמקו. כך <br>    <b>תַּקְרִיב אֵת מִנְחַת בִּכּוּרֶיךָ.</b>
(טו) <b>וְנָתַתָּ</b> גם <br>    <b>עָלֶיהָ שֶׁמֶן, וְשַׂמְתָּ עָלֶיהָ לְבֹנָה</b>– <br>    <b>מִנְחָה הִוא</b>, וכך דרכה של מנחה.
(טז) <b>וְהִקְטִיר הַכֹּהֵן אֶת אַזְכָּרָתָהּ מִגִּרְשָׂהּ</b>, מגרגיריה הגרוסים<br>    <b>וּמִשַּׁמְנָהּ עַל</b>, עם<br>    <b>כָּל לְבֹנָתָהּ,</b> אלו יהיו <br>    <b>אִשֶּׁה לַה'.</b><br>    גם הוא על פי רוב קרבן מתנה. עם זאת, שלא כמו העולה, שהיא קרבן של נתינה ומסירות גמורה, ובשונה מן המנחה, שחלק ממנה עולה למזבח וחלק אוכל הכהן, כמתנה שנתן לו ה' מאִשו, בזבח השלמים הכול משתתפים – חלק מסוים ממנו עולה למזבח, חלק אחר ניתן לכהנים וחלק גדול נשאר אצל הבעלים.<br>    בסעודה הקדושה שהבעלים עורכים כרוכה חוויה שונה מזו המתעוררת בהבאת קרבנות העולה והמנחה. גם שמו של קרבן השלמים מורה על שלמות, על אווירת השלום וההרמוניה הנלווית לקרבן זה.<br>    אולי גם הכינוי 'זבח' המיוחד לשלמים (ולקרבן פסח) בא על שם הסעודה החגיגית המאפיינת קרבן זה.
<h2>פרק ג</h2>
(א) <b>וְאִם זֶבַח שְׁלָמִים קָרְבָּנוֹ, אִם מִן הַבָּקָר הוּא מַקְרִיב</b> את הקרבן, <br>    <b>אִם</b>, בין<br>    <b>זָכָר אִם</b>, בין<br>    <b>נְקֵבָה</b>– <br>    <b>תָּמִים יַקְרִיבֶנּוּ לִפְנֵי ה'.</b> זבח השלמים מוגבל פחות מאשר קרבן העולה שהוא רק זכר, ואולם עדיין נשארת הדרישה, הקיימת בכל הקרבנות, שלא יהיו בו מומים.
(ב) <b>וְסָמַךְ</b> המקריב את <br>    <b>יָדוֹ עַל רֹאשׁ קָרְבָּנוֹ,</b> לביטוי הזדהותו עם הקרבן והעברת עצמו אל הקרבן שהוא מביא.<br>    <b>וּשְׁחָטוֹ פֶּתַח אֹהֶל מוֹעֵד,</b> בחצר המשכן, ומאוחר יותר – בעזרה הסמוכה לבית המקדש.<br>    <b>וְזָרְקוּ בְּנֵי אַהֲרֹן הַכֹּהֲנִים אֶת הַדָּם עַל הַמִּזְבֵּחַ סָבִיב.</b> השחיטה איננה חלק ישיר מעבודת הקרבן אלא היא הכשרתו, ולכן כל אחד יכול לבצעה. רק בעבודת הדם מתחילה עבודת הכהנים.
(ג) <b>וְהִקְרִיב מִזֶּבַח</b>, מתוך קרבן<br>    <b>הַשְּׁלָמִים אִשֶּׁה</b>, חלק שיישרף על המזבח<br>    <b>לַה'.</b> לא כל הבהמה נשרפת. הוא מקריב רק <br>    <b>אֶת</b> שכבת <br>    <b>הַחֵלֶב</b>, הרקמה השומנית,<br>    <b>הַמְכַסֶּה אֶת הַקֶּרֶב</b><br>    <b>וְאֵת כָּל הַחֵלֶב אֲשֶׁר עַל הַקֶּרֶב,</b> חלקי חלב נוספים שנמצאים בצדי האיברים הפנימיים.
(ד) <b>וְאֵת שְׁתֵּי הַכְּלָיֹת,</b><br>    <b>וְאֶת הַחֵלֶב אֲשֶׁר עֲלֵהֶן</b>, מסביבן, <br>    <b>אֲשֶׁר</b><br>    <b>עַל הַכְּסָלִים,</b> בשר מותני הבהמה.<br>    זהו החלב שנמצא על הכליות ומגיע עד למותניים,<br>    <b>וְאֶת הַיֹּתֶרֶת</b>, הסרעפת<br>    ש<br>    <b>עַל הַכָּבֵד</b>, בלי עיקר הכבד,<br>    <br>    <b>עַל</b>, עם<br>    <b>הַכְּלָיוֹת יְסִירֶנָּה</b>– את היותרת מן הכבד.
(ה) <b>וְהִקְטִירוּ</b>, ישרפו<br>    <b>אֹתוֹ</b>, את כל החלקים הללו כיחידה אחת<br>    <br>    <b>בְנֵי אַהֲרֹן הַמִּזְבֵּחָה עַל הָעֹלָה,</b> אִתה או לאחריה.<br>    אמנם אין הכרח שהעולָה תהיה תמיד על האש, אבל היא מצויה תדיר על המזבח, מפני שהיא מן הקרבנות התמידיים שמביא הציבור בתחילת כל יום ובסופו, או מפני שבכל עת שלא היה קרבן אחר, דאגו להקריב עולה.<br>    <br>    <b>אֲשֶׁר</b> היא נתונה<br>    <b>עַל הָעֵצִים אֲשֶׁר עַל הָאֵשׁ</b>, כאמור למעלה,<br>    <br>    <b>אִשֵּׁה רֵיחַ נִיחֹחַ לַה'.</b>
(ו) <b>וְאִם מִן הַצֹּאן</b>, ולא מן הבקר<br>    <b>קָרְבָּנוֹ לְזֶבַח שְׁלָמִים לַה',</b> גם אז הוא <br>    <b>זָכָר אוֹ נְקֵבָה</b>, ובלבד ש<br>    <b>תָּמִים יַקְרִיבֶנּוּ.</b> בכל מיני זבח השלמים מופיע סדר מעשים זהה, והוא חוזר שלוש פעמים – בהבדלים דקים – במהלך העניין.
(ז) <b>אִם כֶּשֶׂב</b>, כבש <br>    <b>הוּא מַקְרִיב אֶת קָרְבָּנוֹ, וְהִקְרִיב אֹתוֹ לִפְנֵי ה',</b> בפתח אוהל מועד,
(ח) <b>וְסָמַךְ אֶת יָדוֹ עַל רֹאשׁ קָרְבָּנוֹ, וְשָׁחַט אֹתוֹ לִפְנֵי אֹהֶל מוֹעֵד.</b> ושוב, אותו סדר: <br>    <b>וְזָרְקוּ בְּנֵי אַהֲרֹן אֶת דָּמוֹ עַל הַמִּזְבֵּחַ סָבִיב.</b>
(ט) <b>וְהִקְרִיב</b> הכהן<br>    <b>מִזֶּבַח הַשְּׁלָמִים אִשֶּׁה</b>, החלק שנשרף באש<br>    <b>לַה'</b>– אך כאן יש שינוי, שבגללו מפורט כל סדר המעשים פעם נוספת: מן הכבש הכהן מביא גם את<br>    <b>חֶלְבּוֹ: הָאַלְיָה</b>, זנב גדול, רחב ושומני,<br>    <b>תְמִימָה</b>, האליה בשלמותה.<br>    <br>    <b>לְעֻמַּת הֶעָצֶה</b>– החוליה האחרונה בעמוד השדרה.<br>    <b>יְסִירֶנָּה.</b> עליו להסיר אותה עד הקצה התחתון של עמוד השדרה, <br>    <b>ו</b> כמו בבקר<br>    הוא יקטיר <br>    <b>אֶת הַחֵלֶב הַמְכַסֶּה אֶת הַקֶּרֶב וְאֵת כָּל הַחֵלֶב אֲשֶׁר עַל הַקֶּרֶב</b>
(י) <b>וְאֵת שְׁתֵּי הַכְּלָיֹת וְאֶת הַחֵלֶב אֲשֶׁר עֲלֵהֶן אֲשֶׁר עַל הַכְּסָלִים וְאֶת הַיֹּתֶרֶת עַל הַכָּבֵד עַל הַכְּלָיֹת יְסִירֶנָּה.</b>
(יא) <b>וְהִקְטִירוֹ הַכֹּהֵן הַמִּזְבֵּחָה,</b> את החלק הראוי, והוא <br>    <b>לֶחֶם,</b> כינוי לכל דבר הנאכל, שאנשים חיים עליו,<br>    הכולל גם את חלקי הקרבן הניתנים מתנה לה' והנאכלים על המזבח,<br>    <b>אִשֶּׁה לַה'.</b>
(יב) <b>וְאִם עֵז קָרְבָּנוֹ</b>– <br>    <b>וְהִקְרִיבוֹ לִפְנֵי ה'.</b> אף על פי שהפרשה חוזרת כמעט מלה במלה על מה שנאמר בכבש, ולמרות שהכבשים והעזים כמעט משפחה אחת. אכן יש, יש ביניהם הפרש לגבי דין האליה, לפיכך פורט כל אחד לעצמו.
(יג) <b>וְסָמַךְ אֶת יָדוֹ עַל רֹאשׁוֹ, וְשָׁחַט אֹתוֹ לִפְנֵי אֹהֶל מוֹעֵד. וְזָרְקוּ בְּנֵי אַהֲרֹן אֶת דָּמוֹ עַל הַמִּזְבֵּחַ סָבִיב.</b>
(יד) <b>וְהִקְרִיב מִמֶּנּוּ קָרְבָּנוֹ אִשֶּׁה לַה': אֶת הַחֵלֶב הַמְכַסֶּה אֶת הַקֶּרֶב וְאֵת כָּל הַחֵלֶב אֲשֶׁר עַל הַקֶּרֶב</b>
(טו) <b>וְאֵת שְׁתֵּי הַכְּלָיֹת וְאֶת הַחֵלֶב אֲשֶׁר עֲלֵהֶן אֲשֶׁר עַל הַכְּסָלִים וְאֶת הַיֹּתֶרֶת עַל הַכָּבֵד עַל הַכְּלָיֹת יְסִירֶנָּה.</b> אולם האליה אינה נזכרת – משום שזנב העז, שאינו שומני כשל כבש, אינו מוקטר על המזבח.
(טז) <b>וְהִקְטִירָם הַכֹּהֵן הַמִּזְבֵּחָה, לֶחֶם אִשֶּׁה לְרֵיחַ נִיחֹחַ, כָּל חֵלֶב לַה'.</b> כל החלב שנמצא בבהמה נשרף כקרבן לה'.
(יז) <b>חֻקַּת עוֹלָם</b>, חוק נצחי שאינו כרוך בקרבנות בהכרח, אלא ינהג <br>    <b>לְדֹרֹתֵיכֶם</b>, בזמן שהמקדש קיים ובזמן שאיננו, ו<br>    <b>בְכֹל מוֹשְׁבֹתֵיכֶם</b>, בכל מקום בו יושבים בני ישראל, בארץ ישראל או חוצה לה<br>    <b>: כָּל חֵלֶב וְכָל דָּם לֹא תֹאכֵלוּ,</b> אסור לכם לאכלם.יתר על כן, כשאדם חטא מתוך שכחה, והיה חוטא באותה שעה גם לוּ זכר את החטא – אין הוא מביא קרבן.<br>    כפרת קרבן החטאת חלה אפוא בתחום החטאים שנעשו שלא ביודעין ולא היו נעשים ביודעין.
<h2>פרק ד</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל בְּנֵי יִשְׂרָאֵל לֵאמֹר: נֶפֶשׁ כִּי תֶחֱטָא בִשְׁגָגָה</b>.<br>    בטעות הנובעת משכחה, החלפה וכדומה. מחד גיסא, אין זה חטא שנעשה בזדון ובכוונה תחילה, ומאידך גיסא, גם אינו נעשה מתוך כפייה או בחוסר מודעות מוחלט, כמו בשכרות גמורה.<br>    באחת <br>    <b>מִכֹּל מִצְוֹת ה' אֲשֶׁר לֹא תֵעָשֶׂינָה,</b> 'מצוות לא תעשה', איסורים,<br>    <b>וְעָשָׂה מֵאַחַת מֵהֵנָּה.</b> עבר על אחת מהן.
(ג) <b>אִם הַכֹּהֵן הַמָּשִׁיחַ</b>, הכהן הגדול,<br>    שבמשך דורות מונה לתפקידו באמצעות משיחה בשמן המשחה.<br>    <br>    <b>יֶחֱטָא,</b> מתוך שיורה לעצמו היתר בדבר האסור – הרי זה <br>    <b>לְאַשְׁמַת הָעָם</b>. חטאו של האיש הנבחר, הגדול מכל אחיו, קשור באשמה כללית יותר, לא רק משום שהכהן מייצג את העם, אלא משום שהוא מבטא את מצבו של העם, וגם משפיע עליו במעשיו.<br>    לכן קרבנו שונה מקרבנו של אדם פרטי שחטא – <br>    <b>וְהִקְרִיב עַל חַטָּאתוֹ אֲשֶׁר חָטָא פַּר בֶּן בָּקָר תָּמִים לַה' לְחַטָּאת.</b>
(ד) <b>וְהֵבִיא אֶת הַפָּר אֶל פֶּתַח אֹהֶל מוֹעֵד לִפְנֵי ה',</b> לחצר המשכן מול הפתח,<br>    <br>    <b>וְסָמַךְ אֶת יָדוֹ עַל רֹאשׁ הַפָּר, וְשָׁחַט אֶת הַפָּר לִפְנֵי ה',</b>
(ה) <b>וְלָקַח הַכֹּהֵן הַמָּשִׁיחַ מִדַּם הַפָּר, וְהֵבִיא אֹתוֹ אֶל אֹהֶל מוֹעֵד.</b> במקרה מיוחד זה החוטא והמכפר אינם אנשים שונים. הכהן המשיח הוא שמביא את קרבן הכפרה על חטאו שלו. ייתכן שהסיבה לחריגה זו קשורה לכך שהדם מוזה לעבר קודש הקודשים, ולכן עבודה זו צריכה להיעשות על ידי הכהן הקדוש ביותר.
(ו) <b>וְטָבַל הַכֹּהֵן אֶת אֶצְבָּעוֹ בַּדָּם, וְהִזָּה מִן הַדָּם שֶׁבַע פְּעָמִים לִפְנֵי ה' אֶת פְּנֵי</b>, כלפי<br>    <b>פָּרֹכֶת הַקֹּדֶשׁ</b> שמאחוריה ארון הברית.<br>    הכהן הגדול נכנס אל הקודש ומתיז מן הדם לכיוון קודש הקודשים, שלא כברוב הקרבנות, שבהם הדם נזרק או מוזה רק על המזבח החיצון.
(ז) <b>וְנָתַן הַכֹּהֵן</b> באצבעו<br>    <b>מִן הַדָּם עַל קַרְנוֹת מִזְבַּח קְטֹרֶת הַסַּמִּים לִפְנֵי ה', אֲשֶׁר בְּאֹהֶל מוֹעֵד.</b> על מזבח הקטורת אין מעלים עולה או מנחה, ובאופן רגיל מזים עליו דם רק פעם אחת בשנה – ביום הכיפורים.<br>    למרות זאת, דם החטאת של הכהן המשיח ניתן אף הוא על המזבח הפנימי. <br>    <b>וְאֵת כָּל דַּם</b> הנפש של<br>    <b>הַפָּר</b> שנותר במזרק, שהוא כלי קיבול גדול למדי ונשארה בו כמות הגונה של דם,<br>    <b>יִשְׁפֹּךְ</b><br>    <b>אֶל יְסוֹד</b>, בסיס <br>    <b>מִזְבַּח הָעֹלָה אֲשֶׁר פֶּתַח אֹהֶל מוֹעֵד,</b> בצד המערבי של המזבח החיצון, הפונה אל פתח המשכן.<br>    אופן נתינת הדם שונה אפוא מקרבן לקרבן: דם העולה וזבח השלמים נזרק על המזבח החיצון בלבד, ואילו דם החטאת של הכהן הגדול נכנס לקודש, ניתז לעבר הפרוכת וניתן על מזבח הקטורת.
(ח) אולם מבחינת הקרבת חלקי הקרבן על המזבח אין הבדל בין השלמים לבין החטאת – <br>    <b>וְאֶת כָּל חֵלֶב</b>, הרקמה השומנית של<br>    <b>פַּר הַחַטָּאת יָרִים</b>, יסיר, יפריש. <br>    <b>מִמֶּנּוּ:</b><br>    <b>אֶת הַחֵלֶב הַמְכַסֶּה עַל הַקֶּרֶב וְאֵת כָּל הַחֵלֶב אֲשֶׁר עַל הַקֶּרֶב</b>
(ט) <b>וְאֵת שְׁתֵּי הַכְּלָיֹת וְאֶת הַחֵלֶב אֲשֶׁר עֲלֵיהֶן, אֲשֶׁר עַל הַכְּסָלִים</b>, מותני הבהמה, הסמוכות לבסיס רגליה האחוריות<br>    <b>וְאֶת הַיֹּתֶרֶת עַל הַכָּבֵד עַל הַכְּלָיוֹת יְסִירֶנָּה</b>–
(י) <b>כַּאֲשֶׁר יוּרַם</b> לה' <br>    <b>מִשּׁוֹר זֶבַח הַשְּׁלָמִים</b>, אותם חלקים – החֵלב והאיברים הפנימיים<br>    – <br>    <b>וְהִקְטִירָם הַכֹּהֵן עַל מִזְבַּח הָעֹלָה.</b>
(יא) לאחר שהוסרו החלקים העולים על המזבח, נשאר עדיין עיקרו של הפר – <br>    <b>וְאֶת עוֹר הַפָּר וְאֶת כָּל בְּשָׂרוֹ, עַל רֹאשׁוֹ וְעַל כְּרָעָיו וְקִרְבּוֹ וּפִרְשׁוֹ,</b>
(יב) <b>וְהוֹצִיא אֶת כָּל הַפָּר אֶל מִחוּץ לַמַּחֲנֶה,</b> מחוץ ליישוב, <br>    <b>אֶל מָקוֹם טָהוֹר</b>– <br>    <b>אֶל שֶׁפֶךְ הַדֶּשֶׁן,</b> המקום הטהור ששופכים אליו את האפר הרב שנותר מן הקרבנות הנשרפים על המזבח.<br>    <br>    <b>וְשָׂרַף אֹתוֹ עַל עֵצִים בָּאֵשׁ, עַל שֶׁפֶךְ הַדֶּשֶׁן יִשָּׂרֵף.</b> כל מה שנותר מן הפר שלא עלה על המזבח, נשרף שלא כקרבן, בחוץ, משום שאין לעשות בו שימוש אחר.
(יג) <b>וְאִם כָּל עֲדַת יִשְׂרָאֵל יִשְׁגּוּ.</b> קשה להעלות על הדעת שגגה של הציבור כולו. על כן פורש הביטוי כמתייחס אל שגגתו של בית הדין הגדול של ישראל, הסנהדרין הגדולה,<br>    <br>    <b>ו</b> כתוצאה ממנה<br>    <b>נֶעְלַם דָּבָר מֵעֵינֵי הַקָּהָל.</b> בעקבות פסק הדין השגוי של חברי בית הדין, שהתירו פרט כלשהו בעברה חמורה, הוטעה שלא מדעת כל הציבור המציית להוראתם.<br>    <br>    <b>וְעָשׂוּ</b> כלל הציבור<br>    <b>אַחַת מִכָּל מִצְוֹת ה' אֲשֶׁר לֹא תֵעָשֶׂינָה,</b> מצוות 'לא תעשה' חמורות, שרק עליהן מביאים חטאת,<br>    <br>    <b>וְאָשֵׁמוּ</b> בכך שהגיעו למסקנה מוטעית מתוך חוסר הבנה או ידיעה.
(יד) <b>וְנוֹדְעָה</b> לאחר זמן<br>    <b>הַחַטָּאת אֲשֶׁר חָטְאוּ עָלֶיהָ. וְהִקְרִיבוּ הַקָּהָל פַּר בֶּן בָּקָר לְחַטָּאת, וְהֵבִיאוּ אֹתוֹ לִפְנֵי אֹהֶל מוֹעֵד.</b>
(טו) <b>וְסָמְכוּ זִקְנֵי הָעֵדָה</b>, שהם האחראים לשגגה <br>    <b>אֶת יְדֵיהֶם עַל רֹאשׁ הַפָּר לִפְנֵי ה', וְשָׁחַט</b> השוחט<br>    <b>אֶת הַפָּר לִפְנֵי ה'.</b>
(טז) <b>וְהֵבִיא הַכֹּהֵן הַמָּשִׁיחַ מִדַּם הַפָּר אֶל אֹהֶל מוֹעֵד.</b> גם כאן הכהן הגדול הוא שמביא את הדם אל הקודש פנימה, ולא כהן אחר כבשאר הקרבנות שדמם ניתן בחוץ.
(יז) <b>וְטָבַל הַכֹּהֵן אֶצְבָּעוֹ מִן הַדָּם, וְהִזָּה שֶׁבַע פְּעָמִים לִפְנֵי ה' אֵת פְּנֵי הַפָּרֹכֶת.</b>
(יח) <b>וּמִן הַדָּם יִתֵּן</b> גם <br>    <b>עַל קַרְנֹת הַמִּזְבֵּחַ</b>, מזבח הקטורת<br>    <b>אֲשֶׁר לִפְנֵי ה', אֲשֶׁר בְּאֹהֶל מוֹעֵד, וְאֵת כָּל הַדָּם</b> הנותר בכלי<br>    <b>יִשְׁפֹּךְ אֶל יְסוֹד מִזְבַּח הָעֹלָה אֲשֶׁר פֶּתַח אֹהֶל מוֹעֵד.</b>
(יט) <b>וְאֵת כָּל חֶלְבּוֹ יָרִים מִמֶּנּוּ</b>, לפי הפרטים שכבר הוזכרו, <br>    <b>וְהִקְטִיר הַמִּזְבֵּחָה.</b>
(כ) <b>וְעָשָׂה לַפָּר כַּאֲשֶׁר עָשָׂה לְפַר הַחַטָּאת</b> של הכהן הגדול האמור לעיל,<br>    <b>כֵּן יַעֲשֶׂה לּוֹ. וְכִפֶּר עֲלֵהֶם</b>, על עדת ישראל<br>    <b>הַכֹּהֵן, וְנִסְלַח לָהֶם.</b> בעקבות מעשה הכהן מגיעה להם הכפרה והסליחה על שגגתם.
(כא) <b>וְהוֹצִיא אֶת הַפָּר אֶל מִחוּץ לַמַּחֲנֶה, וְשָׂרַף אֹתוֹ כַּאֲשֶׁר שָׂרַף אֵת הַפָּר הָרִאשׁוֹן</b>, פר הכהן המשיח, באותו מקום ובאותו אופן – <br>    <b>חַטַּאת הַקָּהָל הוּא.</b>
(כב) <b>אֲשֶׁר</b>, כאשר<br>    <br>    <b>נָשִׂיא</b>, מלך, או האדם בעל המעמד הציבורי הרם ביותר בעם<br>    <br>    <b>יֶחֱטָא,</b><br>    <b>וְעָשָׂה אַחַת מִכָּל מִצְוֹת ה' אֱלֹהָיו אֲשֶׁר לֹא תֵעָשֶׂינָה בִּשְׁגָגָה, וְ</b> הוא<br>    <b>אָשֵׁם</b> בשגגתו. הנשיא נזכר או הבין בעצמו שחטא,
(כג) <b>אוֹ הוֹדַע אֵלָיו</b> על ידי אחרים<br>    <br>    <b>חַטָּאתוֹ אֲשֶׁר חָטָא בָּהּ,</b><br>    <b>וְהֵבִיא אֶת קָרְבָּנוֹ</b> המיוחד לו – <br>    <b>שְׂעִיר עִזִּים</b>, תיש שיצא מגדר גדי ואינו רך, <br>    <b>זָכָר תָּמִים,</b>
(כד) <b>וְסָמַךְ יָדוֹ עַל רֹאשׁ הַשָּׂעִיר, וְשָׁחַט אֹתוֹ בִּמְקוֹם אֲשֶׁר יִשְׁחַט אֶת הָעֹלָה</b>, על ירך המזבח צפונה,<br>    <br>    <b>לִפְנֵי ה', חַטָּאת הוּא.</b>
(כה) <b>וְלָקַח הַכֹּהֵן מִדַּם הַחַטָּאת בְּאֶצְבָּעוֹ, וְנָתַן עַל קַרְנֹת מִזְבַּח הָעֹלָה.</b> שלא כבקרבנות אחרים, שאת דמם זורקים על המזבח באמצעות המזרק, מדם החטאת לוקחים באצבע ומזים או מורחים על המזבח. הכהן נותן ארבע נתינות דם, נתינה אחת על כל קרן מקרנות המזבח.<br>    <b>וְאֶת דָּמוֹ</b> הנשאר <br>    <b>יִשְׁפֹּךְ אֶל יְסוֹד מִזְבַּח הָעֹלָה.</b> כיוון שמדובר בטבילה ולא בזריקה, נשאר דם רב בכלי.
(כו) <b>וְאֶת כָּל חֶלְבּוֹ יַקְטִיר הַמִּזְבֵּחָה כְּחֵלֶב זֶבַח הַשְּׁלָמִים.</b> הנוהל זהה לזה של קרבן השלמים. <br>    <b>וְכִפֶּר עָלָיו הַכֹּהֵן מֵחַטָּאתוֹ וְנִסְלַח לוֹ.</b>
(כז) <b>וְאִם נֶפֶשׁ אַחַת תֶּחֱטָא בִשְׁגָגָה מֵעַם הָאָרֶץ, בַּעֲשֹׂתָהּ אַחַת מִמִּצְוֹת ה' אֲשֶׁר לֹא תֵעָשֶׂינָה, וְאָשֵׁם.</b> כאמור, אין להאשים באופן פלילי על השגגה, ובכל זאת קיימת אשמה מסוימת גם לגבי מעשים הנובעים משכחה, מידיעה חלקית או מן התת-מודע.
(כח) <b>אוֹ הוֹדַע אֵלָיו</b>, נודע לו על ידי אחר דְּבר<br>    <br>    <b>חַטָּאתוֹ אֲשֶׁר חָטָא. וְהֵבִיא</b> את <br>    <b>קָרְבָּנוֹ שְׂעִירַת עִזִּים תְּמִימָה נְקֵבָה עַל חַטָּאתוֹ אֲשֶׁר חָטָא.</b> לעומת הנשיא, המביא שעיר זכר, האדם הפשוט מביא שעירה, עז נקבה.
(כט) <b>וְסָמַךְ אֶת יָדוֹ עַל רֹאשׁ הַחַטָּאת, וְשָׁחַט אֶת הַחַטָּאת בִּמְקוֹם הָעֹלָה.</b>
(ל) <b>וְלָקַח הַכֹּהֵן מִדָּמָהּ בְּאֶצְבָּעוֹ וְנָתַן עַל קַרְנֹת מִזְבַּח הָעֹלָה, וְאֶת כָּל דָּמָהּ</b> שבכלי<br>    <b>יִשְׁפֹּךְ אֶל יְסוֹד הַמִּזְבֵּחַ.</b>
(לא) <b>וְאֶת כָּל חֶלְבָּהּ יָסִיר, כַּאֲשֶׁר הוּסַר</b>ה<br>    <b>חֵלֶב מֵעַל זֶבַח הַשְּׁלָמִים, וְהִקְטִיר</b> אותו <br>    <b>הַכֹּהֵן הַמִּזְבֵּחָה לְרֵיחַ נִיחֹחַ לַה', וְכִפֶּר עָלָיו הַכֹּהֵן וְנִסְלַח לוֹ.</b>
(לב) <b>וְאִם כֶּבֶשׂ יָבִיא קָרְבָּנוֹ לְחַטָּאת</b> במקום העז – גם אז <br>    <b>נְקֵבָה תְמִימָה יְבִיאֶנָּה.</b>
(לג) <b>וְסָמַךְ אֶת יָדוֹ עַל רֹאשׁ הַחַטָּאת, וְשָׁחַט אֹתָהּ לְחַטָּאת בִּמְקוֹם אֲשֶׁר יִשְׁחַט אֶת הָעֹלָה.</b>
(לד) <b>וְלָקַח הַכֹּהֵן מִדַּם הַחַטָּאת בְּאֶצְבָּעוֹ וְנָתַן עַל קַרְנֹת מִזְבַּח הָעֹלָה, וְאֶת כָּל דָּמָהּ</b> הנשאר בכלי<br>    <b>יִשְׁפֹּךְ אֶל יְסוֹד הַמִּזְבֵּחַ.</b>
(לה) <b>וְאֶת כָּל חֶלְבָּהּ יָסִיר, כַּאֲשֶׁר יוּסַר חֵלֶב</b>, הכולל גם את האליה<br>    של<br>    <b>הַכֶּשֶׂב</b>, הכבש, <br>    <b>מִזֶּבַח הַשְּׁלָמִים. וְהִקְטִיר הַכֹּהֵן אֹתָם הַמִּזְבֵּחָה עַל אִשֵּׁי ה', וְכִפֶּר עָלָיו הַכֹּהֵן עַל חַטָּאתוֹ אֲשֶׁר חָטָא וְנִסְלַח לוֹ.</b> מפני שערכו עשוי לעלות ולרדת בהתאם לרכושו של המביא:
<h2>פרק ה</h2>
(א) <b>וְנֶפֶשׁ כִּי תֶחֱטָא</b>– <br>    <b>וְשָׁמְעָה</b>, בכך ששמעה<br>    <b>קוֹל אָלָה</b>, שבועה שהופנתה כלפיה, <br>    <b>וְהוּא</b>, השומע <br>    <b>עֵד, אוֹ</b> על ידי<br>    ש<br>    <b>רָאָה</b> דבר-מה<br>    <b>אוֹ</b>ש<br>    <b>יָדָע</b> דבר. אדם שחברו השביע אותו שיעיד לגבי הידוע לו בעניינו. <br>    <b>אִם לוֹא יַגִּיד</b> העד את מה שהוא - יודע – <br>    <b>וְנָשָׂא עֲוֹנוֹ</b>, יקבל עונשו. מכיוון שחברו השביעו על כך, והוא שיקר ביודעין ואמר שאינו יודע להעיד לגביו – עוונו מצריך כפרה בקרבן.
(ב) <b>אוֹ נֶפֶשׁ אֲשֶׁר תִּגַּע בְּכָל דָּבָר טָמֵא: אוֹ בְנִבְלַת חַיָּה טְמֵאָה אוֹ בְּנִבְלַת בְּהֵמָה טְמֵאָה אוֹ בְּנִבְלַת שֶׁרֶץ טָמֵא, וְנֶעְלַם</b>, והטומאה נשכחה<br>    <b>מִמֶּנּוּ</b>, כרוב רובם של קרבנות החטאת, הבאים על עברות שבשגגה, <br>    <b>וְהוּא טָמֵא וְאָשֵׁם.</b> אין האשמה בעצם טומאתו, שהרי מותר לאדם להיות טמא.<br>    ההיטהרות מן הטומאה היא מעשה חיובי, אבל אינה חובה אישית. אשמתו של הטמא שבה מדובר כאן, כרוכה בכך שנהג כטהור; הוא נכנס למקדש או אכל קודש מתוך שכחה, ובכך חילל את הקודש והמקדש.
(ג) <b>אוֹ כִי יִגַּע בְּטֻמְאַת אָדָם, לְכֹל טֻמְאָתוֹ אֲשֶׁר יִטְמָא בָּהּ, וְנֶעְלַם מִמֶּנּוּ,</b> מן האיש הנוגע, <br>    <b>וְהוּא יָדַע וְאָשֵׁם.</b> אדם שלא ידע כלל שנטמא, כגון שנגע בדבר טמא בלילה וכדומה, אינו נכלל בדין זה. כאן מדובר במי שידע שנטמא ואחר כך שכח.
(ד) <b>אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם</b>, שיצאה שבועה מפיה שבה חייבה את עצמה <br>    <b>לְהָרַע</b>, לאסור על עצמה, להימנע מדבר כלשהו <br>    <b>אוֹ לְהֵיטִיב</b> לחייב את עצמה לעשות דבר <br>    <b>לְכֹל אֲשֶׁר יְבַטֵּא הָאָדָם בִּשְׁבֻעָה,</b> ובסופו של דבר – <br>    <b>וְנֶעְלַם מִמֶּנּוּ,</b> הוא שכח את השבועה ועבר עליה, <br>    <b>וְהוּא יָדַע</b> לאחר מכן, <br>    <b>וְאָשֵׁם לְאַחַת מֵ</b> השבועות ה<br>    <b>אֵלֶּה</b>. שלא כמו במקרה הראשון, 'שבועת העדות',<br>    שהושבע על ידי אחרים להעיד להם, 'שבועת ביטוי'<br>    הנדונה כאן היא יזמתו של הנשבע, שלאחר מכן לא קיים את דבריו מתוך שגגה – בין במעשה ובין בהימנעות מעשייה.
(ה) <b>וְהָיָה כִי יֶאְשַׁם לְאַחַת מֵ</b> העברות ה<br>    <b>אֵלֶּה</b>; השתמט מעדות לחברו אף על פי שהלה השביע אותו להעיד לו, נכנס למקדש או אכל קודש בטומאה, או נשבע ועבר על שבועתו – <br>    <b>וְהִתְוַדָּה</b> את החטאת <br>    <b>אֲשֶׁר חָטָא עָלֶיהָ.</b> ראשית כול עליו להודות בחטא. לא די בכך שנודע לו שהוא אשם, אלא עליו להתוודות על מעשהו בפיו.
(ו) ולאחר ההודאה יש גם תיקון מעשי – <br>    <b>וְהֵבִיא אֶת אֲשָׁמוֹ</b><br>    <b>לַה' עַל חַטָּאתוֹ אֲשֶׁר חָטָא.</b> מעבר לחטא הפרטי, יש במעשים הללו היבט המגדיר אותם כאשמה בדבר בלתי ראוי כלפי ה'.<br>    החוטא יבטא את אשמתו בהבאת <br>    <b>נְקֵבָה</b> דווקא <br>    <b>מִן הַצֹּאן,</b><br>    <b>כִּשְׂבָּה</b>, כבשה <br>    <b>אוֹ שְׂעִירַת עִזִּים לְחַטָּאת. וְכִפֶּר עָלָיו הַכֹּהֵן מֵחַטָּאתוֹ,</b> בדרך שתוארה בקרבנות החטאת בפרק הקודם.
(ז) <b>וְאִם לֹא תַגִּיעַ יָדוֹ דֵּי שֶׂה</b>, אם שה יקר מדי בשבילו, <br>    <b>וְהֵבִיא אֶת</b> קרבן<br>    <b>אֲשָׁמוֹ</b><br>    <b>אֲשֶׁר חָטָא, שְׁתֵּי תֹרִים אוֹ שְׁנֵי בְנֵי יוֹנָה לַה':</b><br>    <b>אֶחָד לְחַטָּאת וְאֶחָד לְעֹלָה.</b> במקום קרבן חטאת מן הצאן, יביא העני שני עופות, שהם בוודאי זולים הרבה יותר, ורק אחד מהם קרב כחטאת.
(ח) <b>וְהֵבִיא אֹתָם אֶל הַכֹּהֵן, וְהִקְרִיב</b> הכהן <br>    <b>אֶת</b> התור או גוזל היונה <br>    <b>אֲשֶׁר</b> מיועד<br>    <b>לַחַטָּאת</b>– <br>    <b>רִאשׁוֹנָה,</b><br>    <b>וּמָלַק אֶת רֹאשׁוֹ</b>, יחתוך בציפורן את מפרקתו של העוף <br>    <b>מִמּוּל עָרְפּוֹ,</b> אחורי הצוואר מתחת לגולגולת.<br>    <br>    <b>וְלֹא יַבְדִּיל</b> הכהן את הראש מן הגוף.
(ט) <b>וְהִזָּה</b>, יתיז<br>    <b>מִדַּם הַחַטָּאת</b> שבצוואר העוף החתוך<br>    <b>עַל קִיר הַמִּזְבֵּחַ, וְהַנִּשְׁאָר בַּדָּם יִמָּצֵה</b>, ייסחט מן העוף אל קיר המזבח<br>    כדי ששארית הדם תצא ותיזל <br>    <b>אֶל יְסוֹד הַמִּזְבֵּחַ.</b> קרבן <br>    <b>חַטָּאת הוּא.</b>
(י) בקרבן חטאת העוף אין חלקים שנשרפים על המזבח כבחטאת בהמה, ולכן יש להביא עמו קרבן נוסף<br>    – <br>    <b>וְאֶת</b> העוף <br>    <b>הַשֵּׁנִי יַעֲשֶׂה עֹלָה כַּמִּשְׁפָּט,</b> כמו שהתפרש משפטה למעלה,<br>    ימלוק ויבדיל את הראש, ימצה דמה על קיר המזבח, ויעלה את כולה על המזבח לאחר הסרת הזפק. <br>    <b>וְכִפֶּר עָלָיו הַכֹּהֵן</b> באמצעות שני העופות <br>    <b>מֵחַטָּאתוֹ אֲשֶׁר חָטָא, וְנִסְלַח לוֹ.</b>
(יא) <b>וְאִם</b> הוא עני עד כדי כך ש<br>    <b>לֹא תַשִּׂיג יָדוֹ</b> אפילו לשלם <br>    <b>לִשְׁתֵּי תֹרִים אוֹ לִשְׁנֵי בְנֵי יוֹנָה</b>– <br>    <b>וְהֵבִיא אֶת קָרְבָּנוֹ אֲשֶׁר חָטָא,</b><br>    <b>עֲשִׂירִת הָאֵפָה סֹלֶת לְ</b> קרבן <br>    <b>חַטָּאת.</b> אולם <br>    <b>לֹא יָשִׂים עָלֶיהָ שֶׁמֶן וְלֹא יִתֵּן עָלֶיהָ לְבֹנָה, כִּי חַטָּאת הִוא.</b> מכיוון שקרבן זה בא על חטא עושים אותו בצניעות ובמיעוט, ולא כמנחת נדבה, שבה מוסיפים על הסולת שמן ולבונה.
(יב) <b>וֶהֱבִיאָהּ אֶל הַכֹּהֵן, וְקָמַץ הַכֹּהֵן מִמֶּנָּה מְלוֹא קֻמְצוֹ.</b> הוא מוציא באמצעות שלוש אצבעות מן הסולת<br>    <b>אֶת אַזְכָּרָתָהּ,</b> חלק הקרבן שיעלה לזיכרון, <br>    <b>וְהִקְטִיר הַמִּזְבֵּחָה עַל אִשֵּׁי ה',</b> על האש שעל המזבח, <br>    <b>חַטָּאת הִוא.</b>
(יג) פס' יד–כו
(יד) <b>וַיְדַבֵּר ה' אֶל מֹשֶׁה לֵּאמֹר:</b>
(טו) <b>נֶפֶשׁ כִּי תִמְעֹל מַעַל,</b> השתמשה לצורכי עצמה בדבר לא לה, <br>    <b>וְחָטְאָה בִּשְׁגָגָה מִקָּדְשֵׁי ה',</b> מן הרכוש השייך לקודש, כגון שנהנתה ממאכל או מחפץ קדוש בלי לדעת שהוא קדוש. כאשר המועל יגלה שנהנה מן הקודש – <br>    <b>וְהֵבִיא אֶת אֲשָׁמוֹ</b>, קרבן על אשמתו<br>    <b>לַה'</b>– <br>    <b>אַיִל</b>, כבש בוגר <br>    <b>תָּמִים מִן הַצֹּאן.</b><br>    <b>בְּעֶרְכְּךָ,</b> בערך, בשווי של <br>    <b>כֶּסֶף שְׁקָלִים</b>, לפחות שני שקלים<br>    <b>בְּשֶׁקֶל הַקֹּדֶשׁ</b>, יחידת משקל כפולה מהשקל הרגיל, המקבילה למטבע 'סלע צורי' בתקופה מאוחרת יותר,<br>    <br>    <b>לְ</b> קרבן<br>    <b>אָשָׁם.</b>
(טז) <b>וְ</b> נוסף על כך, <br>    <b>אֵת אֲשֶׁר חָטָא</b> ולקח <br>    <b>מִן הַקֹּדֶשׁ</b>– <br>    <b>יְשַׁלֵּם,</b><br>    <b>וְאֶת חֲמִישִׁתוֹ</b> חמישית מערך המעל<br>    <b>יוֹסֵף עָלָיו</b> כעין קנס, <br>    <b>וְנָתַן אֹתוֹ</b>, את התשלום כולו, ההחזר והחמישית, <br>    <b>לַכֹּהֵן. וְהַכֹּהֵן יְכַפֵּר עָלָיו בְּאֵיל הָאָשָׁם</b>, שנקרא 'אשם מעילות'<br>    – <br>    <b>וְנִסְלַח לוֹ.</b>
(יז) <b>וְאִם נֶפֶשׁ כִּי תֶחֱטָא, וְעָשְׂתָה אַחַת מִכָּל מִצְוֹת ה' אֲשֶׁר לֹא תֵעָשֶׂינָה, וְלֹא יָדַע</b> אם חטא<br>    <b>, וְאָשֵׁם</b>– <br>    <b>וְנָשָׂא עֲוֹנוֹ</b>, ייטול את עונשו.
(יח) <b>וְהֵבִיא אַיִל תָּמִים מִן הַצֹּאן בְּעֶרְכְּךָ</b>, בערך הנקוב<br>    <br>    <b>לְאָשָׁם אֶל הַכֹּהֵן, וְכִפֶּר עָלָיו הַכֹּהֵן עַל שִׁגְגָתוֹ אֲשֶׁר שָׁגָג וְהוּא לֹא יָדַע</b> עד עתה אם חטא אם לאו,<br>    <br>    <b>וְנִסְלַח לוֹ.</b>
(יט) <b>אָשָׁם הוּא</b> הקרבן הזה. וכדי שלא יחשבו שאין זה אלא ספק זניח, חוזר הכתוב ומדגיש: <br>    <b>אָשֹׁם אָשַׁם לַה'.</b>
(כ) <b>וַיְדַבֵּר ה' אֶל מֹשֶׁה לֵּאמֹר:</b>
(כא) <b>נֶפֶשׁ כִּי תֶחֱטָא וּמָעֲלָה מַעַל בַּה', וְכִחֵשׁ בַּעֲמִיתוֹ בְּפִקָּדוֹן</b>. מעילה זו מתרחשת כשאדם משתמש לצורכי עצמו בפיקדון שלקח מחברו, והוא מתכחש לכך, <br>    <b>אוֹ בִתְשׂוּמֶת יָד</b>, הונח בידו כסף, בהלוואה או בעסקה, והוא איננו מחזיר אותו, <br>    <b>אוֹ בְגָזֵל</b> של ממש, <br>    <b>אוֹ עָשַׁק אֶת עֲמִיתוֹ</b> שלא בגזלה גלויה, כגון מי שמסרב לשלם לחברו את שכרו המגיע לו.
(כב) <b>אוֹ</b> מי ש<br>    <b>מָצָא אֲבֵדָה ו</b>כשתבעו אותה ממנו – <br>    <b>כִחֶשׁ בָּהּ,</b> הכחיש וטען שלא מצא דבר. <br>    <b>וְ</b> נוסף על כך, <br>    <b>נִשְׁבַּע עַל שָׁקֶר</b><br>    <b>עַל אַחַת מִכֹּל</b> העברות הללו <br>    <b>אֲשֶׁר יַעֲשֶׂה הָאָדָם לַחֲטֹא בָהֵנָּה.</b> בכל המקרים שלקח ממון של אחרים, הוא מכחיש וגם נשבע על כך לשקר.
(כג) <b>וְהָיָה כִּי יֶחֱטָא וְאָשֵׁם</b>– <br>    <b>וְהֵשִׁיב</b> לבעליו<br>    <b>אֶת הַגְּזֵלָה אֲשֶׁר גָּזָל אוֹ אֶת הָעֹשֶׁק אֲשֶׁר עָשָׁק אוֹ אֶת הַפִּקָּדוֹן אֲשֶׁר הָפְקַד אִתּוֹ אוֹ אֶת הָאֲבֵדָה אֲשֶׁר מָצָא,</b> בין שהיה זה כסף או חפץ.
(כד) <b>אוֹ מִכֹּל</b> מקרה דומה<br>    <b>אֲשֶׁר יִשָּׁבַע עָלָיו לַשֶּׁקֶר,</b><br>    <b>וְשִׁלַּם אֹתוֹ בְּרֹאשׁוֹ,</b> את הסכום הראשוני, את מה שקיבל, לקח או גזל, <br>    <b>וַחֲמִשִׁתָיו</b>, חמישית ממנו<br>    <b>יֹסֵף</b>, יוסיף<br>    <b>עָלָיו</b> כעין קנס. <br>    <b>לַאֲשֶׁר הוּא לוֹ</b>, למי שהדבר שייך לו <br>    <b>יִתְּנֶנּוּ</b>, את סכום הכסף <br>    <b>בְּיוֹם אַשְׁמָתוֹ,</b> ביום שבו הוא יכיר ויודה באשמתו, יתהה ויתחרט על מעשיו.
(כה) <b>ו</b> לאחר מכן<br>    <br>    <b>אֶת אֲשָׁמוֹ</b>,<br>    את הקרבן על אשמתו, הנקרא 'אשם גזלות'<br>    <br>    <b>יָבִיא לַה', אַיִל תָּמִים מִן הַצֹּאן בְּעֶרְכְּךָ</b>, בערך הנקוב<br>    <b>לְאָשָׁם אֶל הַכֹּהֵן.</b>
(כו) <b>וְכִפֶּר עָלָיו הַכֹּהֵן לִפְנֵי ה',</b> באופן הראוי לקרבן זה,<br>    <br>    <b>וְנִסְלַח לוֹ עַל אַחַת מִכֹּל אֲשֶׁר יַעֲשֶׂה לְאַשְׁמָה בָהּ.</b>
<h2>פרק ו</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>צַו אֶת אַהֲרֹן וְאֶת בָּנָיו לֵאמֹר.</b> כיוון שהציוויים הללו קשורים לאחריותם של הכהנים ולחלקם, הם מופנים אל אהרן ובניו. <br>    <b>זֹאת תּוֹרַת הָעֹלָה.</b> דיני העולה כבר התבארו בעיקרם בתחילת הספר,<br>    אך כאן מופיעה תוספת מסוימת – <br>    <b>הִוא הָעֹלָה עַל מוֹקְדָה,</b> שעולה על האש הבוערת<br>    <b>עַל הַמִּזְבֵּחַ כָּל הַלַּיְלָה עַד הַבֹּקֶר.</b> רוב עבודות המקדש נעשות ביום, ובכללן שחיטת העולה וזריקת דמה על המזבח,<br>    אולם שרפת הקרבן על המזבח יכולה להיעשות גם בלילה. בימים שמצטברים בהם קרבנות מרובים על גבי המזבח, נמשכת בערתם כל הלילה. מלבד העצים שהיו על המזבח, חלק גדול מהאֵמורים, חלקי הבהמה הנשרפים, הם חלבים הבוערים בעצמה רבה. העולה נשרפת לאט יותר משאר הקרבנות, משום שנוסף על החלב יש בה גם בשר רב, והיא גם קרבה אחרי כל קרבנות היום.<br>    על כן היא נמצאת על המזבח כל הלילה,<br>    <br>    <b>וְאֵשׁ הַמִּזְבֵּחַ תּוּקַד</b>, תבער <br>    <b>בּוֹ.</b>
(ג) ובסוף הלילה – <br>    <b>וְלָבַשׁ הַכֹּהֵן מִדּוֹ</b>, בגדו המותאם למידתו<br>    <br>    <b>בַד,</b> כתונת עשויה מפשתן, <br>    <b>וּמִכְנְסֵי בַד</b>, שאף הם חלק מלבושו הבסיסי,<br>    <b>יִלְבַּשׁ עַל בְּשָׂרוֹ,</b><br>    <b>וְהֵרִים</b>, יפַנה מעל המזבח<br>    <b>אֶת הַדֶּשֶׁן</b>, אפר הקרבנות השמנוני<br>    <b>אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ.</b> הרמת הדשן המצטבר נעשתה כטקס יומיומי של העלאה, ואפילו מעין הקרבה – <br>    <b>וְשָׂמוֹ אֵצֶל</b>, ליד<br>    <b>הַמִּזְבֵּחַ</b>.
(ד) <b>וּפָשַׁט</b> הכהן <br>    <b>אֶת בְּגָדָיו, וְלָבַשׁ בְּגָדִים אֲחֵרִים,</b> שגם הם היו מדי כהונה מיוחדים, אבל פחותים מהראשונים.<br>    לפי המסורת אסור לבגדי הכהונה להיות מלוכלכים או שחוקים,<br>    ומשום כך עליו להחליף בגדים לעבודה פשוטה ומלכלכת יותר. מלבד ההרמה הסמלית שנעשית לאחר עבודותיו של כל יום וקודם בואו של היום החדש, בעת הצורך, כשהצטברו שאריות הדשן על המזבח – <br>    <b>וְהוֹצִיא אֶת הַדֶּשֶׁן אֶל מִחוּץ לַמַּחֲנֶה.</b><br>    <br>    בתקופת המשכן הוצא הדשן אל מחוץ לשטח אוהלי ישראל, ובדורות מאוחרים יותר – מחוץ לחומת ירושלים. חכמים מסרו כי היו שופכים את הדשן מצפון לעיר.<br>    <br>    <b>אֶל מָקוֹם טָהוֹר.</b> הדשן שהיה בקודש לא הוצא מפני שהוא פחוּת, אלא משום שאינו מותר בשימוש. לפיכך הוציאוהו דווקא אל מקום טהור מחוץ למחנה.
(ה) <b>וְהָאֵשׁ עַל הַמִּזְבֵּחַ תּוּקַד בּוֹ.</b> אש המזבח צריכה להישאר דולקת, ולכן יוסיפו בכל עת עצים או קרבנות חדשים. <br>    <b>לֹא תִכְבֶּה,</b> אסור לכבותה. <br>    <b>וּבִעֵר עָלֶיהָ</b>– על האש <br>    <b>הַכֹּהֵן עֵצִים בַּבֹּקֶר בַּבֹּקֶר.</b> בכל בוקר יסדר הכהן מערכה, מבנה של עצים שיבערו על המזבח. <br>    <b>וְעָרַךְ עָלֶיהָ</b> את נתחי<br>    <b>הָעֹלָה,</b><br>    <b>וְהִקְטִיר עָלֶיהָ</b> גם את <br>    <b>חֶלְבֵי הַשְּׁלָמִים.</b> השלמים אינם הקרבן היחידי שחלבו קרב על המזבח, אך מסתבר שלא רצה הכתוב להזכיר חטאת ואשם בהקשר זה, ולכן מוזכרים רק העולה, שהיא קרבן קבוע וראשון, והשלמים.
(ו) ושוב, כחיוב תמידי<br>    – <br>    <b>אֵשׁ תָּמִיד תּוּקַד עַל הַמִּזְבֵּחַ</b>– <br>    <b>לֹא תִכְבֶּה.</b>
(ז) <b>וְזֹאת תּוֹרַת הַמִּנְחָה.</b> בתחילת הספר הופיע כבר תיאור כללי של המנחה, וכאן מודגשת בייחוד חובת הכהנים. <br>    <b>הַקְרֵב</b>, זו שיקריבו<br>    <br>    <b>אֹתָהּ בְּנֵי אַהֲרֹן לִפְנֵי ה' אֶל פְּנֵי הַמִּזְבֵּחַ.</b>
(ח) לאחר הגשתה אל חזית המזבח – <br>    <b>וְהֵרִים</b> הכהן <br>    <b>מִמֶּנּוּ</b>– מקרבן המנחה <br>    <b>בְּקֻמְצוֹ</b>, באמצעות שלוש אצבעות שמכניס לתוך המנחה, <br>    <b>מִסֹּלֶת הַמִּנְחָה וּמִשַּׁמְנָהּ.</b> בסיס המנחות הוא הסולת ובדרך כלל נבלל עמה שמן רב, <br>    <b>וְאֵת כָּל הַלְּבֹנָה אֲשֶׁר עַל הַמִּנְחָה.</b> על גבי תערובת הסולת והשמן היו מפזרים גרגרי לבונה לריח. בהקרבת המנחה הכהן לוקח ממנה קומץ – שהוא חלק קטן למדי, וגם מלקט את כל הלבונה, <br>    <b>וְהִקְטִיר</b> את שניהם על <br>    <b>הַמִּזְבֵּחַ, רֵיחַ נִיחֹחַ</b>, להנחת רוח,<br>    היא<br>    <b>אַזְכָּרָתָהּ</b>, חלק המנחה שבא לזיכרון<br>    <b>לַה'.</b>
(ט) <b>וְ</b> את <br>    <b>הַנּוֹתֶרֶת מִמֶּנָּה יֹאכְלוּ אַהֲרֹן וּבָנָיו,</b> הכהנים שבמקדש. <br>    <b>מַצּוֹת תֵּאָכֵל,</b> שהרי אין מביאים חמץ למקדש כמעט בשום מקרה.<br>    כאן מודגש שגם את שיירי המנחה יאכלו הכהנים רק מצות ולא חמץ. <br>    <b>בְּמָקוֹם קָדֹשׁ, בַּחֲצַר אֹהֶל מוֹעֵד יֹאכְלוּהָ.</b>
(י) <b>לֹא תֵאָפֶה</b> המנחה <br>    <b>חָמֵץ.</b> מלבד האיסור הכללי להחמיץ את המנחה, מופיע איסור מיוחד לאפות אותה חמץ.<br>    <br>    <b>חֶלְקָם</b> של הכהנים, <br>    <b>נָתַתִּי אֹתָהּ</b> להם <br>    <b>מֵאִשָּׁי,</b> מן האש שלי. <br>    <b>קֹדֶשׁ קָדָשִׁים הִוא</b>, המנחה בכללה<br>    <b>כַּחַטָּאת וְכָאָשָׁם.</b>
(יא) משמעותה המעשית של דרגת קדושה זו – <br>    <b>כָּל זָכָר בִּבְנֵי אַהֲרֹן יֹאכֲלֶנָּה</b>, ולא משפחת הכהן כולה.<br>    זהו סימן נוסף לכך שאכילת הכהנים היא חלק מעבודת הקודש של הקרבן. דברים אחרים הניתנים לכהן כמתנה בלבד, נאכלים על ידי כל בני משפחתו.<br>    <br>    <b>חָק עוֹלָם לְדֹרֹתֵיכֶם מֵאִשֵּׁי ה'.</b> ודין נוסף – <br>    <b>כֹּל אֲשֶׁר יִגַּע בָּהֶם</b>, בקודשים הללו – <br>    <b>יִקְדָּשׁ.</b> מכיוון שאפשר היה לאכול את המנחה, החטאת והאשם עם מאכלים אחרים, כל מה שנגע בהם ובלע מהם, חלים עליו אותם דיני קדושה שנוהגים בקודשים.
(יב) <b>וַיְדַבֵּר ה' אֶל מֹשֶׁה לֵּאמֹר:</b>
(יג) <b>זֶה קָרְבַּן אַהֲרֹן וּבָנָיו אֲשֶׁר יַקְרִיבוּ לַה' בְּיוֹם הִמָּשַׁח אֹתוֹ</b>, ביום הראשון לשימושו בקודש של כל כהן. זוהי מנחת חניכה לכהנים, 'מנחת חינוך' בלשון הראשונים, אך כפי שיפורש להלן, אותו קרבן יביא גם הכהן הגדול בכל יום, והוא נקרא בלשון חכמים 'מנחת חביתין'<br>    <b>:</b><br>    <br>    <b>עֲשִׂירִת הָאֵפָה סֹלֶת מִנְחָה תָּמִיד,</b> בכל יום <br>    <b>מַחֲצִיתָהּ בַּבֹּקֶר וּמַחֲצִיתָהּ בָּעָרֶב.</b> חכמים פירשו שחלוקתה להקרבה בבוקר ובערב תנהג רק במנחתו היומיומית של הכהן הגדול ולא במנחה הבּאה כמנחת חינוך.
(יד) <b>עַל מַחֲבַת בַּשֶּׁמֶן תֵּעָשֶׂה</b> המנחה, בטיגון ולא בבלילה, <br>    <b>מֻרְבֶּכֶת</b>, חלוטה ברותחים, מבושלת<br>    <br>    <b>תְּבִיאֶנָּה.</b><br>    <b>תֻּפִינֵי</b>, מאכלים אפויים שטיבם אינו ברור,<br>    <br>    <b>מִנְחַת פִּתִּים</b>, לחמים. המנחה אינה נאפית כיחידה אחת.<br>    נראה שמנחה זו צריכה להיעשות כארוחה ולא כמנחות הנאכלות בדרך עראי. את המנחה <br>    <b>תַּקְרִיב</b>כ<br>    <b>רֵיחַ נִיחֹחַ</b><br>    <b>לַה'.</b>
(טו) קרבן זה אינו מוטל רק על כל כהן ביום הראשון לכהונתו, אלא גם – <br>    <b>וְהַכֹּהֵן הַמָּשִׁיחַ</b>, הכהן הגדול<br>    <b>תַּחְתָּיו מִבָּנָיו</b> של אהרן <br>    <b>יַעֲשֶׂה אֹתָהּ</b> בכל יום ויום כקרבן קבוע, <br>    <b>חָק עוֹלָם לַה', כָּלִיל</b>, בשלמות היא<br>    <b>תָּקְטָר,</b> תישרף על המזבח.
(טז) <b>ו</b> בדומה לזו, <br>    <b>כָל מִנְחַת כֹּהֵן</b>, מנחה שיביא כהן בנדבה או באופן אחר, <br>    <b>כָּלִיל תִּהְיֶה,</b> תישרף לחלוטין באש,<br>    <b>לֹא תֵאָכֵל,</b> שלא כמנחה של ישראל, שחלק קטן ממנה עולה באש ורובה ניתן מה' לכהנים לאכילה.
(יז) <b>וַיְדַבֵּר ה' אֶל מֹשֶׁה לֵּאמֹר:</b>
(יח) <b>דַּבֵּר אֶל אַהֲרֹן וְאֶל בָּנָיו לֵאמֹר: זֹאת תּוֹרַת הַחַטָּאת.</b> לאחר שהוזכרו דיניה הבסיסיים,<br>    מתפרשת תורתה של החטאת: <br>    <b>בִּמְקוֹם אֲשֶׁר תִּשָּׁחֵט הָעֹלָה,</b> על ירך המזבח צפונה,<br>    <br>    <b>תִּשָּׁחֵט הַחַטָּאת לִפְנֵי ה'</b>– <br>    <b>קֹדֶשׁ קָדָשִׁים הִוא.</b> ההבדל בין 'קודש' ל'קודש קודשים' אינו מופשט בלבד; הוא מתבטא גם באופן עשיית הקרבן. מכיוון שהחטאת והעולה הן קודשי קודשים, הן נשחטות בצדו הצפוני של המזבח דווקא.
(יט) ונוסף על כך – <br>    <b>הַכֹּהֵן הַמְחַטֵּא אֹתָהּ</b>, העושה אותה 'חטאת',<br>    <br>    <b>יֹאכֲלֶנָּה.</b> לכהן העוסק בקרבן החטאת יש זכות ראשונה באכילת בשרו. כפי שייאמר להלן, הזכות הזו נתונה למעשה לכל הכהנים המשרתים באותו יום במקדש. <br>    <b>בְּמָקוֹם קָדֹשׁ תֵּאָכֵל</b>– <br>    <b>בַּחֲצַר אֹהֶל מוֹעֵד,</b> כי אכילת החטאת עצמה היא מעשה מקודש.
(כ) <b>כֹּל אֲשֶׁר יִגַּע בִּבְשָׂרָהּ</b> של החטאת <br>    <b>יִקְדָּשׁ.</b> צריך לנהוג בו בקדושה, ויש לאכלו בדומה לה – במקום קדוש, על ידי הכהנים ובהגבלת זמן אכילתה של החטאת.<br>    <br>    <b>וַאֲשֶׁר יִזֶּה</b>, יותז, ייטוף<br>    <b>מִדָּמָהּ עַל הַבֶּגֶד</b> בדם <br>    <b>אֲשֶׁר יִזֶּה עָלֶיהָ</b>, בגללה על המזבח, כלומר אם נשפך על בגד כלשהו מדם החטאת העומד להזאה על קרנות המזבח, אסור להוציא בגד זה מן הקודש, כשם שאין מוציאים את דם החטאת, ולכן <br>    <b>תְּכַבֵּס</b> אותו <br>    <b>בְּמָקוֹם קָדֹשׁ.</b>
(כא) מכיוון שהחטאת נאכלת על ידי הכהנים לאחר בישול או צלייה, יש לדון גם בכלי הבישול – <br>    <b>וּכְלִי חֶרֶשׂ אֲשֶׁר תְּבֻשַּׁל בּוֹ</b> החטאת – <br>    <b>יִשָּׁבֵר</b>, יש לשברו, שכן דפנות החרס בולעים משהו מתכולתו בבישול, ושאריות הקרבן שעבר עליהן זמן מסוים נפסלות ויש לאבדן,<br>    משום כך לכלי החרס אין תקנה ועליו להישבר בסוף הזמן הקצוב לאכילה.<br>    לעומת זאת – <br>    <b>וְאִם בִּכְלִי נְחֹשֶׁת בֻּשָּׁלָה</b> החטאת – <br>    <b>וּמֹרַק,</b> יש לצחצח את הכלי, להגעיל את הבלוע בדפנותיו כדי להכשירו לשימוש חוזר, ולאחר מכן – <br>    <b>וְשֻׁטַּף בַּמָּיִם.</b>
(כב) כבר נאמר כי הזכות הראשונה לאכילת החטאת מוענקת לכהן המקריב, אבל כעת מוסיף הכתוב: <br>    <b>כָּל זָכָר בַּכֹּהֲנִים יֹאכַל אֹתָהּ.</b> הכהנים האחרים אינם אסורים מלאכול את בשרה. כאמור, אכילת הכהנים מהקרבנות היא חלק ממעשה הכפרה. החטאת כולה<br>    <b>קֹדֶשׁ קָדָשִׁים הִוא.</b>
(כג) החטאת שדובר עליה עד כה היא חטאת רגילה שנאכלת, אבל בפרקים הקודמים הוזכרו גם חטאות מסוג אחר – חטאת הכהן הגדול וחטאת הסנהדרין שאת דמן אין מזים על מזבח העולה – <br>    <b>וְכָל חַטָּאת</b> כזו <br>    <b>אֲשֶׁר יוּבָא מִדָּמָהּ אֶל אֹהֶל מוֹעֵד לְכַפֵּר בַּקֹּדֶשׁ,</b> להזות כנגד הפרוכת ועל מזבח הקטורת, 'חטאת פנימית' בלשון חכמים<br>    – <br>    <b>לֹא תֵאָכֵל</b> כלל, אלא <br>    <b>בָּאֵשׁ תִּשָּׂרֵף</b>. כאמור לעיל, חלקים מסוימים מחטאת זו יוקטרו על המזבח, וכל השאר יישרף מחוץ למחנה. כאן באה אזהרה מפורשת להימנע מאכילתה.
<h2>פרק ז</h2>
(א) <b>וְזֹאת תּוֹרַת הָאָשָׁם,</b> שהסיבות להבאתו הוזכרו כבר לעיל,<br>    וכעת מתווספים פרטים בעשייתו. <br>    <b>קֹדֶשׁ קָדָשִׁים הוּא.</b> ובכך הוא שונה מזבח השלמים שיפורט להלן, המכונה בפי חכמים 'קודשים קלים', משום שהוא אמנם קודש, אך אין חלים עליו כל דיני החומרה של 'קודשי קודשים'.
(ב) אחת ההשלכות המעשיות של הבחנה זו נוגעת למקום שחיטת הקרבן – <br>    <b>בִּמְקוֹם אֲשֶׁר יִשְׁחֲטוּ אֶת הָעֹלָה יִשְׁחֲטוּ אֶת הָאָשָׁם</b>, לצד המזבח, בצפון.<br>    השוואת האשם לעולה משמעותית, מפני שלכאורה דרגתו נחותה משל העולה הנשרפת כליל. <br>    <b>וְאֶת דָּמוֹ יִזְרֹק</b> הכהן מהכלי <br>    <b>עַל הַמִּזְבֵּחַ סָבִיב,</b> כמו בעולה, ובניגוד לחטאת, שדמה ניתן באצבע על קרנות המזבח.
(ג) אם בעבודות הדם דומה האשם לעולה, בעניינים אחרים האשם דומה דווקא לחטאת: <br>    <b>וְאֵת כָּל חֶלְבּוֹ יַקְרִיב מִמֶּנּוּ: אֵת הָאַלְיָה</b>, של האשם, שהוא איל או כבש<br>    <br>    <b>וְאֶת הַחֵלֶב הַמְכַסֶּה אֶת הַקֶּרֶב,</b> שכבת החלב הגדולה שעל הקרביים,
(ד) <b>וְאֵת שְׁתֵּי הַכְּלָיֹת וְאֶת הַחֵלֶב אֲשֶׁר עֲלֵיהֶן,</b> אותו חלב <br>    <b>אֲשֶׁר עַל הַכְּסָלִים</b>, בשר המותניים,<br>    <b>וְאֶת הַיֹּתֶרֶת עַל הַכָּבֵד</b>, הסרעפת, <br>    <b>עַל</b>, עם <br>    <b>הַכְּלָיֹת יְסִירֶנָּה</b> מהכבד שעיקרו אינו מוקטר.
(ה) <b>וְהִקְטִיר אֹתָם הַכֹּהֵן</b><br>    <b>הַמִּזְבֵּחָה אִשֶּׁה לַה',</b> קרבן<br>    <b>אָשָׁם הוּא.</b>
(ו) ובאשר לשאר הבשר שלא הועלה על המזבח – <br>    <b>כָּל זָכָר בַּכֹּהֲנִים יֹאכְלֶנּוּ. בְּמָקוֹם קָדוֹשׁ יֵאָכֵל, קֹדֶשׁ קָדָשִׁים הוּא.</b> אף החובה לאכלו בחצר המשכן, או בעזרה שבמקדש, נובעת מהגדרתו כ'קודש קודשים', שלא כ'קודשים קלים' הנאכלים בכל העיר.
(ז) <b>כַּחַטָּאת כָּאָשָׁם, תּוֹרָה אַחַת לָהֶם.</b> בכלל זה הדין ש<br>    <b>הַכֹּהֵן אֲשֶׁר יְכַפֶּר בּוֹ</b>– <br>    <b>לוֹ יִהְיֶה</b> בשר הקרבן. הזכות לאכול את הבשר ניתנת לכהן המשתתף בהקרבת הקרבן, והוא רשאי לאכלו או לחלקו בין ידידיו, כפי רצונו.
(ח) באותו הקשר, מובא דין נוסף שלא הוזכר קודם לכן: <br>    <b>וְהַכֹּהֵן הַמַּקְרִיב אֶת עֹלַת אִישׁ</b>, והרי אין הוא אוכל דבר מן העולה, אבל <br>    <b>עוֹר הָעֹלָה אֲשֶׁר הִקְרִיב</b>– <br>    <b>לַכֹּהֵן, לוֹ יִהְיֶה</b> ולא למביא הקרבן. הלכה זו נוגעת גם לשאר קרבנות הבהמה, מלבד השלמים, השייכים לבעליהם.
(ט) כמו כן,<br>    <b>וְכָל מִנְחָה אֲשֶׁר תֵּאָפֶה בַּתַּנּוּר,</b><br>    <b>וְכָל נַעֲשָׂה</b>, המנחות שמטגנים<br>    <b>בַמַּרְחֶשֶׁת,</b> כלי עמוק <br>    <b>וְעַל מַחֲבַת</b> שטוחה – <br>    <b>לַכֹּהֵן הַמַּקְרִיב אֹתָהּ, לוֹ תִהְיֶה.</b>
(י) <b>וְכָל מִנְחָה בְלוּלָה בַשֶּׁמֶן</b>, כגון מנחת נדבה של סולת בלולה,<br>    <br>    <b>וַחֲרֵבָה</b>, כמנחת החוטא שהוזכרה למעלה, שאין שמים עליה שמן<br>    – <br>    <b>לְכָל בְּנֵי אַהֲרֹן תִּהְיֶה, אִישׁ כְּאָחִיו.</b>
(יא) <b>וְזֹאת תּוֹרַת זֶבַח הַשְּׁלָמִים אֲשֶׁר יַקְרִיב לַה'.</b> זבח השלמים, שאותו אוכל המקריב במשותף, כביכול, עם ה', כבר הוזכר לפרטיו.<br>    כאן מוזכר קרבן מיוחד מזבחי השלמים שדיניו שונים.
(יב) <b>אִם עַל</b>, בעקבות דבר<br>    <b>תּוֹדָה יַקְרִיבֶנּוּ</b>, למרות שמבחינת קדושתו ואופן עשייתו הוא קרבן שלמים, יש בו תוספת: <br>    <b>וְהִקְרִיב עַל</b>, נוסף על בהמת<br>    <b>זֶבַח הַתּוֹדָה</b><br>    <b>חַלּוֹת מַצּוֹת</b>, שאינן חמץ<br>    <b>בְּלוּלֹת בַּשֶּׁמֶן</b><br>    <b>וּרְקִיקֵי מַצּוֹת</b>, מעין פיתות, <br>    <b>מְשֻׁחִים בַּשָּׁמֶן,</b><br>    <b>וְסֹלֶת מֻרְבֶּכֶת,</b> חלוטה תחילה במים רותחים,<br>    ונאפית בצורת <br>    <b>חַלֹּת בְּלוּלֹת בַּשָּׁמֶן.</b>
(יג) <b>עַל</b>, עם<br>    <b>חַלֹּת לֶחֶם חָמֵץ יַקְרִיב קָרְבָּנוֹ.</b> באופן חריג, עם הקרבן הזה מביאים גם חלות של חמץ, <br>    <b>עַל זֶבַח תּוֹדַת שְׁלָמָיו.</b>
(יד) <b>וְהִקְרִיב מִמֶּנּוּ</b>– מהלחם <br>    <b>אֶחָד מִכָּל קָרְבָּן</b>, יחידה אחת מחלות המצות, אחת מרקיקי המצות, מהסולת המורבכת ומחלות החמץ<br>    <br>    <b>תְּרוּמָה לַה'</b>– <br>    <b>לַכֹּהֵן הַזֹּרֵק אֶת דַּם הַשְּׁלָמִים, לוֹ יִהְיֶה,</b> ואילו כל שאר הלחם שייך לבעלים.
(טו) <b>וּבְשַׂר זֶבַח תּוֹדַת שְׁלָמָיו</b> שנשאר לאחר שהסירו ממנו את כל האֵמורים למזבח, כדרך שנעשה בכל זבח שלמים, <br>    <b>בְּיוֹם קָרְבָּנוֹ יֵאָכֵל.</b> דינו המיוחד של זבח תודת השלמים הוא שבשרו נאכל רק ביום הקרבן, ו<br>    <b>לֹא יַנִּיחַ</b> חלקים <br>    <b>מִמֶּנּוּ עַד</b>ה<br>    <b>בֹּקֶר</b> שלמחרת.
(טז) לעומת קרבן התודה, שנאכל רק ביום ההקרבה ולילו – <br>    <b>וְאִם נֶדֶר</b>, קרבן שאדם חִייב את עצמו להביאו,<br>    <b>אוֹ נְדָבָה</b>, שנדב אדם מרכושו בהמה מסוימת ל<br>    <b>זֶבַח קָרְבָּנוֹ,</b> ולא כתודה – <br>    <b>בְּיוֹם הַקְרִיבוֹ אֶת זִבְחוֹ יֵאָכֵל ו</b>גם<br>    <b>מִמָּחֳרָת,</b><br>    <b>וְהַנּוֹתָר מִמֶּנּוּ</b> ביום הראשון <br>    <b>יֵאָכֵל</b> גם במשך היום השני. מותר לאכלו אפוא בשני הימים ובלילה שביניהם.
(יז) <b>וְ</b> אולם<br>    <b>הַנּוֹתָר מִבְּשַׂר הַזָּבַח</b>, שלא נאכל בשני הימים,<br>    <b>בַּיּוֹם הַשְּׁלִישִׁי</b>, מבוקרו <br>    <b>בָּאֵשׁ יִשָּׂרֵף.</b>
(יח) <b>וְאִם הֵאָכֹל יֵאָכֵל מִבְּשַׂר זֶבַח שְׁלָמָיו בַּיּוֹם הַשְּׁלִישִׁי</b>– <br>    <b>לֹא יֵרָצֶה; הַמַּקְרִיב אֹתוֹ</b>– <br>    <b>לֹא יֵחָשֵׁב לוֹ,</b> לזכותו, אלא<br>    <b>פִּגּוּל</b>, מאוס ודחוי<br>    <b>יִהְיֶה.</b> חכמים פירשו שמדובר באדם המגלה בזמן ההקרבה את כוונתו להשאיר מן הבשר ביום השלישי. מחשבתו זו מפגלת את הקרבן, <br>    <b>וְהַנֶּפֶשׁ הָאֹכֶלֶת מִמֶּנּוּ</b>, שהרי הוא מאוס רק מבחינה הלכתית, ואין הוא נראה שונה מכל בשר אחר – <br>    <b>עֲוֹנָהּ תִּשָּׂא,</b> תיענש.
(יט) <b>וְהַבָּשָׂר</b> של הקרבנות<br>    <b>אֲשֶׁר יִגַּע בְּכָל טָמֵא</b>– <br>    <b>לֹא יֵאָכֵל.</b> הפיגול והנותר אינם טמאים מדין התורה, למרות שחכמים גזרו עליהם טומאה מסוימת,<br>    אבל בשר קודשים שנטמא בפועל, גם אם לא התפגל ולא נותר – אין לאכלו, אלא <br>    <b>בָּאֵשׁ יִשָּׂרֵף.</b><br>    <b>וְהַבָּשָׂר,</b> סתם בשר שלמים, שאיננו טמא – <br>    <b>כָּל</b> אדם <br>    <b>טָהוֹר יֹאכַל בָּשָׂר</b>, ולאו דווקא בעליו.
(כ) <b>וְהַנֶּפֶשׁ אֲשֶׁר תֹּאכַל בָּשָׂר מִזֶּבַח הַשְּׁלָמִים אֲשֶׁר לַה' וְטֻמְאָתוֹ עָלָיו,</b> אדם שגופו טמא שיאכל מבשר השלמים,<br>    עונשו חמור ביותר – <br>    <b>וְנִכְרְתָה הַנֶּפֶשׁ הַהִוא מֵעַמֶּיהָ.</b>
(כא) ומדובר לא רק בטומאה שמקורה בגוף האדם אלא אף בזו הבאה לו מבחוץ – <br>    <b>וְנֶפֶשׁ כִּי תִגַּע בְּכָל טָמֵא, בְּטֻמְאַת אָדָם</b>, באחת מהטומאות האחרות שיש בבני אדם, שעוד ידובר בהן בהמשך,<br>    <br>    <b>אוֹ בִּבְהֵמָה טְמֵאָה</b>, בנבלה <br>    <b>אוֹ בְּכָל שֶׁקֶץ טָמֵא,</b> שרץ מת.<br>    כיוון שנגע באחד מאלה – נטמא, <br>    <b>וְ</b> לכן אם <br>    <b>אָכַל מִבְּשַׂר זֶבַח הַשְּׁלָמִים אֲשֶׁר לַה'</b>– <br>    <b>וְנִכְרְתָה הַנֶּפֶשׁ הַהִוא מֵעַמֶּיהָ.</b>
(כב) <b>וַיְדַבֵּר ה' אֶל מֹשֶׁה לֵּאמֹר:</b>
(כג) <b>דַּבֵּר אֶל בְּנֵי יִשְׂרָאֵל לֵאמֹר: כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ.</b> את החֵלב של בעלי החיים שמהם מעלים לקרבן אין לאכול, גם כאשר אין הם קרבן.
(כד) <b>וְחֵלֶב נְבֵלָה</b>, בהמה טהורה שמתה מעצמה, או <br>    <b>חֵלֶב טְרֵפָה</b>, בהמה שנטרפה על ידי יצור אחר או שהיא פגומה בגופה במצב דומה – <br>    <b>יֵעָשֶׂה לְכָל מְלָאכָה.</b> אין איסור ליהנות ממנו,<br>    ומותר להשתמש בו לכל מלאכה, <br>    <b>וְ</b> אולם<br>    <b>אָכֹל לֹא תֹאכְלֻהוּ.</b>
(כה) <b>כִּי כָּל אֹכֵל חֵלֶב מִן הַבְּהֵמָה</b><br>    <b>אֲשֶׁר יַקְרִיב מִמֶּנָּה אִשֶּׁה לַה'</b>, האוכל חֵלב שקרב לה' ממיני הבהמה הקרבה – <br>    <b>וְנִכְרְתָה הַנֶּפֶשׁ הָאֹכֶלֶת מֵעַמֶּיהָ.</b> בפרשה זו פורַש איסור חֵלב גם לגבי בהמות שאינן ראויות להיות מוקרבות בפועל, כגון הנבלה והטרפה, וגם מפורש כאן עונש 'כָּרֵת'. שני העניינים הללו לא פורשו בפרשה המקבילה לעיל.
(כו) <b>וְכָל דָּם לֹא תֹאכְלוּ בְּכֹל מוֹשְׁבֹתֵיכֶם, לָעוֹף וְלַבְּהֵמָה.</b> כפי שנאמר בפרשה המקבילה,<br>    גם הדם ניתן כקרבן לה' על המזבח, ולכן אינו נאכל על ידי בני אדם. האיסור לאכלו מקיף יותר מן החֵלב והוא חל הן על הבהמה והן על העוף, שהרי ישנם גם קרבנות עוף שדמם ניתן על המזבח.
(כז) יתר על כן, <br>    <b>כָּל נֶפֶשׁ אֲשֶׁר תֹּאכַל כָּל דָּם</b>, גם דם חיות אחרות שאינן באות לקרבן<br>    – <br>    <b>וְנִכְרְתָה הַנֶּפֶשׁ הַהִוא מֵעַמֶּיהָ.</b> שני איסורי האכילה – של החֵלב ושל הדם – דומים זה לזה ברעיון העומד בבסיסם, אם כי חלוקים בדיניהם. שניהם חלים לא רק על בהמות הקודשים עצמן אלא גם על בהמות חולין; אולם לעומת איסור חלב, הנוהג רק במיני הבהמות הראויות לקרבן, איסור דם כולל בעלי חיים נוספים מפני טעם אחר, המפורש בהמשך הספר.
(כח) <b>וַיְדַבֵּר ה' אֶל מֹשֶׁה לֵּאמֹר:</b>
(כט) <b>דַּבֵּר אֶל בְּנֵי יִשְׂרָאֵל לֵאמֹר: הַמַּקְרִיב אֶת זֶבַח שְׁלָמָיו לַה' יָבִיא</b> בעצמו<br>    <br>    <b>אֶת קָרְבָּנוֹ לַה' מִזֶּבַח שְׁלָמָיו.</b>
(ל) <b>יָדָיו תְּבִיאֶינָה אֵת אִשֵּׁי</b>, קרבנות<br>    <b>ה': אֶת הַחֵלֶב עַל הֶחָזֶה יְבִיאֶנּוּ</b>, החלב מונח על החזה כששניהם מוגשים בידיו, אלא שבסופו של דבר רק החלב יעלה באש, ואילו<br>    <b>אֵת הֶחָזֶה לְהָנִיף</b>, להרים<br>    <b>אֹתוֹ תְּנוּפָה</b><br>    <b>לִפְנֵי ה'</b> לראווה,<br>    ואין מקריבים אותו.
(לא) <b>וְהִקְטִיר הַכֹּהֵן אֶת הַחֵלֶב הַמִּזְבֵּחָה, וְהָיָה הֶחָזֶה לְאַהֲרֹן וּלְבָנָיו.</b> זהו חלקם של הכהנים בקרבן השלמים, הנאכל ברובו על ידי הבעלים לפני ה' ועִמו, כביכול, אם רואים את האמורים כנאכלים על המזבח לשם ה'.
(לב) <b>וְ</b> נוסף על החזה, גם <br>    <b>אֵת שׁוֹק הַיָּמִין</b> של הקרבן <br>    <b>תִּתְּנוּ תְרוּמָה לַכֹּהֵן מִזִּבְחֵי שַׁלְמֵיכֶם.</b>
(לג) ושוב – <br>    <b>הַמַּקְרִיב אֶת דַּם הַשְּׁלָמִים וְאֶת הַחֵלֶב מִבְּנֵי אַהֲרֹן</b>, הכהן העובד באותו הקרבן, וכל כהן המסייע לו בהקרבה באופן ישיר או עקיף – <br>    <b>לוֹ תִהְיֶה שׁוֹק הַיָּמִין לְמָנָה.</b>
(לד) <b>כִּי אֶת חֲזֵה הַתְּנוּפָה</b><br>    <b>וְאֵת שׁוֹק הַתְּרוּמָה</b>, הנתרם כמתנה לכהן, <br>    <b>לָקַחְתִּי מֵאֵת בְּנֵי יִשְׂרָאֵל מִזִּבְחֵי שַׁלְמֵיהֶם.</b> כשם שלקחתי את החלב ואת שאר האֵמורים, כך אני לוקח גם את החזה ואת השוק, אך אלה אינם נאכלים על המזבח – <br>    <b>וָאֶתֵּן אֹתָם לְאַהֲרֹן הַכֹּהֵן וּלְבָנָיו לְחָק עוֹלָם מֵאֵת בְּנֵי יִשְׂרָאֵל.</b> חכמים אמרו שהכהנים אוכלים 'משולחן גבוה'.<br>    אין האדם המביא את הקרבן אמור לראות בחזה ובשוק מתנות שהוא מעניק לכהן, כי חלקים אלה היו צריכים להיקטר על המזבח, אבל ה' מסרם לאכילת הכהנים.
(לה) <b>זֹאת מִשְׁחַת</b>, מנת,<br>    או: מתנת הגדוּלה של <br>    <b>אַהֲרֹן וּמִשְׁחַת בָּנָיו</b><br>    <b>מֵאִשֵּׁי ה' בְּיוֹם</b> אשר <br>    <b>הִקְרִיב אֹתָם לְכַהֵן לַה'.</b>
(לו) <b>אֲשֶׁר צִוָּה ה' לָתֵת לָהֶם בְּיוֹם מָשְׁחוֹ אֹתָם.</b> עם מינויים זכו הכהנים בזכויות מסוימות <br>    <b>מֵאֵת בְּנֵי יִשְׂרָאֵל.</b> הציווי נאמר ביום שקיבלו את תפקידם, אך מתנות הכהנים יהיו <br>    <b>חֻקַּת עוֹלָם לְדֹרֹתָם,</b> ויינתנו להם בכל דור שבו יוקרבו קרבנות.
(לז) <b>זֹאת הַתּוֹרָה</b>, החוקים, המשפטים והדינים<br>    <b>לָעֹלָה, לַמִּנְחָה וְלַחַטָּאת וְלָאָשָׁם וְלַמִּלּוּאִים</b>, קרבנות החניכה המיוחדים של אהרן ובניו בשבעת ימי המילואים. אמנם קרבנות אלו לא הוזכרו כאן באופן מפורש אלא בספר שמות,<br>    אך אין הם שונים לחלוטין מן הקרבנות שנמנו ברשימה זו. לחלופין: לַמִּלּוּאִים – מנחת החינוך של כל כהן הנכנס לתפקידו בפעם הראשונה, שנזכרה בפרשה זו.<br>    <br>    <b>וּלְזֶבַח הַשְּׁלָמִים.</b>
(לח) <b>אֲשֶׁר צִוָּה ה' אֶת מֹשֶׁה בְּהַר סִינָי</b>. אולי: באוהל מועד שהוקם לנוכח הר סיני,<br>    <br>    <b>בְּיוֹם צַוֹּתוֹ אֶת בְּנֵי יִשְׂרָאֵל לְהַקְרִיב אֶת קָרְבְּנֵיהֶם לַה'</b> במשכן<br>    <br>    <b>בְּמִדְבַּר סִינָי.</b> הוא הכהן לפי שעה. חכמים שאלו אילו בגדים לבש כשכיהן בשבעת ימי המילואים, שהרי רק בגדי אהרן ובניו מפורטים בכתוב, ואמרו שמשה שימש בחלוק פשתן לבן.<br>    למעשה משה מילא את כל תפקידי ההנהגה: הוא הנביא, הוא נשיא בית הדין, הוא הכהן והוא המלך. בהמשך הוא יְפנה את תפקיד הכהונה לאחיו, אבל בינתיים הוא משמש כשליח ה' למטה בכל המובנים.
<h2>פרק ח</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>קַח אֶת אַהֲרֹן וְאֶת בָּנָיו אִתּוֹ, וְאֵת הַבְּגָדִים</b> שעליהם ללבוש בשעת השירות, <br>    <b>וְאֵת שֶׁמֶן הַמִּשְׁחָה וְאֵת פַּר הַחַטָּאת וְאֵת שְׁנֵי הָאֵילִים וְאֵת סַל הַמַּצּוֹת</b> הנצרכים למינוי הכהנים. על כל הפריטים הללו ועל מעשיהם משה נצטווה מכבר,<br>    ועתה ניתנת לו פקודת הביצוע.
(ג) <b>וְאֵת כָּל הָעֵדָה הַקְהֵל אֶל פֶּתַח אֹהֶל מוֹעֵד</b> על מנת שיעמדו ויראו. גם אם לא יהיו פעילים, הם ישתתפו בעניין ההקדשה, המכוננת את הקשר של הכהנים כלפי מעלה – כשלוחי ה', וכלפי מטה – כשלוחי ישראל.
(ד) <b>וַיַּעַשׂ מֹשֶׁה כַּאֲשֶׁר צִוָּה ה' אֹתוֹ.</b> משה לקח את האנשים ואת הפריטים והורה לעדה להתקבץ. <br>    <b>וַתִּקָּהֵל הָעֵדָה אֶל פֶּתַח אֹהֶל מוֹעֵד.</b>
(ה) <b>וַיֹּאמֶר מֹשֶׁה אֶל הָעֵדָה: זֶה הַדָּבָר אֲשֶׁר צִוָּה ה' לַעֲשׂוֹת.</b> הוא הדגיש באוזניהם שכל מעשיו הם חלק מטקס מקודש, ועליהם להתבונן במהלך הדברים.
(ו) <b>וַיַּקְרֵב מֹשֶׁה אֶת אַהֲרֹן וְאֶת בָּנָיו וַיִּרְחַץ אֹתָם</b>, ציווה עליהם לטבול<br>    <br>    <b>בַּמָּיִם.</b>
(ז) <b>וַיִּתֵּן עָלָיו</b>– על אהרן <br>    <b>אֶת הַכֻּתֹּנֶת וַיַּחְגֹּר אֹתוֹ בָּאַבְנֵט וַיַּלְבֵּשׁ אֹתוֹ אֶת הַמְּעִיל וַיִּתֵּן עָלָיו אֶת הָאֵפֹד וַיַּחְגֹּר אֹתוֹ בְּחֵשֶׁב</b>, בחגורת<br>    <b>הָאֵפֹד</b><br>    <b>וַיֶּאְפֹּד</b>, הלביש, הקיף וקישט <br>    <b>לוֹ בּוֹ</b>– באפוד הנתון מעל הבגדים האחרים.
(ח) <b>וַיָּשֶׂם עָלָיו אֶת הַחֹשֶׁן וַיִּתֵּן אֶל הַחֹשֶׁן אֶת הָאוּרִים וְאֶת הַתֻּמִּים</b>, הסוד הפנימי שבתוך החושן.
(ט) <b>וַיָּשֶׂם אֶת הַמִּצְנֶפֶת עַל רֹאשׁוֹ</b> של אהרן <br>    <b>וַיָּשֶׂם עַל הַמִּצְנֶפֶת אֶל מוּל פָּנָיו</b>, על מצחו<br>    של אהרן<br>    <b>אֵת צִיץ הַזָּהָב נֵזֶר הַקֹּדֶשׁ,</b> עטרתו של הכהן הגדול,<br>    <b>כַּאֲשֶׁר צִוָּה ה' אֶת מֹשֶׁה.</b>
(י) <b>וַיִּקַּח מֹשֶׁה אֶת שֶׁמֶן הַמִּשְׁחָה וַיִּמְשַׁח</b><br>    <b>אֶת</b>, מרח ממנו מעט על<br>    <b>הַמִּשְׁכָּן וְאֶת כָּל אֲשֶׁר בּוֹ, וַיְקַדֵּשׁ אֹתָם</b> במשיחה זו.
(יא) <b>וַיַּז</b>, היזה<br>    <b>מִמֶּנּוּ</b>, משמן המשחה <br>    <b>עַל הַמִּזְבֵּחַ שֶׁבַע פְּעָמִים, וַיִּמְשַׁח אֶת הַמִּזְבֵּחַ וְאֶת כָּל כֵּלָיו וְאֶת הַכִּיֹּר וְאֶת כַּנּוֹ לְקַדְּשָׁם,</b> ובכך קידשם.
(יב) <b>וַיִּצֹק מִשֶּׁמֶן הַמִּשְׁחָה עַל רֹאשׁ אַהֲרֹן, וַיִּמְשַׁח</b> גם <br>    <b>אֹתוֹ לְקַדְּשׁוֹ.</b>
(יג) <b>וַיַּקְרֵב מֹשֶׁה אֶת בְּנֵי אַהֲרֹן וַיַּלְבִּשֵׁם כֻּתֳּנֹת וַיַּחְגֹּר אֹתָם אַבְנֵט וַיַּחֲבֹשׁ לָהֶם מִגְבָּעוֹת,</b> כובעים שאינם דומים למצנפת הכהן הגדול,<br>    <br>    <b>כַּאֲשֶׁר צִוָּה ה' אֶת מֹשֶׁה.</b> לאחר הקידוש הראשוני של המשכן והכהנים התחילה עבודת הקרבנות:
(יד) <b>וַיַּגֵּשׁ אֵת פַּר הַחַטָּאת. וַיִּסְמֹךְ אַהֲרֹן וּבָנָיו אֶת יְדֵיהֶם</b>, ככל מביא קרבן הסומך את שתי ידיו <br>    <b>עַל רֹאשׁ פַּר הַחַטָּאת.</b>
(טו) <b>וַיִּשְׁחָט</b> משה<br>    <br>    <b>וַיִּקַּח מֹשֶׁה</b>, דווקא הוא, <br>    <b>אֶת הַדָּם, וַיִּתֵּן עַל קַרְנוֹת הַמִּזְבֵּחַ</b> שבחצר <br>    <b>סָבִיב בְּאֶצְבָּעוֹ, וַיְחַטֵּא</b>, עשה את מעשה החטאת, וגם: טיהר<br>    <br>    <b>אֶת הַמִּזְבֵּחַ, וְאֶת הַדָּם יָצַק אֶל יְסוֹד הַמִּזְבֵּחַ, וַיְקַדְּשֵׁהוּ לְכַפֵּר עָלָיו.</b> בעבודה זו התקדשו והיטהרו הן המזבח והן הכהנים הסומכים על הקרבן. לפי שעה, משה רבנו הוא ששימש כהן.
(טז) <b>וַיִּקַּח אֶת כָּל הַחֵלֶב אֲשֶׁר עַל הַקֶּרֶב וְאֵת יֹתֶרֶת הַכָּבֵד וְאֶת שְׁתֵּי הַכְּלָיֹת וְאֶת חֶלְבְּהֶן, וַיַּקְטֵר מֹשֶׁה הַמִּזְבֵּחָה.</b>
(יז) <b>וְאֶת הַפָּר וְאֶת עֹרוֹ וְאֶת בְּשָׂרוֹ וְאֶת פִּרְשׁוֹ</b>, הזבל שבמעיו<br>    <b>שָׂרַף בָּאֵשׁ מִחוּץ לַמַּחֲנֶה</b>, אף על פי שלא הוזה מדמו בתוך הקודש, כ'חטאות פנימיות' – <br>    <b>כַּאֲשֶׁר צִוָּה ה' אֶת מֹשֶׁה.</b>
(יח) <b>וַיַּקְרֵב אֵת אֵיל הָעֹלָה, וַיִּסְמְכוּ אַהֲרֹן וּבָנָיו</b>, מביאי הקרבן,<br>    <b>אֶת יְדֵיהֶם עַל רֹאשׁ הָאָיִל.</b>
(יט) ושוב – <br>    <b>וַיִּשְׁחָט, וַיִּזְרֹק מֹשֶׁה אֶת הַדָּם עַל הַמִּזְבֵּחַ סָבִיב</b>, כמצוות העולה.
(כ) <b>וְאֶת הָאַיִל נִתַּח לִנְתָחָיו, וַיַּקְטֵר מֹשֶׁה אֶת הָרֹאשׁ וְאֶת הַנְּתָחִים וְאֶת הַפָּדֶר.</b>
(כא) <b>וְאֶת הַקֶּרֶב וְאֶת הַכְּרָעַיִם רָחַץ בַּמָּיִם,</b> כפי שצריך לעשות בקרבן העולה, <br>    <b>וַיַּקְטֵר מֹשֶׁה</b><br>    <br>    <b>אֶת כָּל הָאַיִל הַמִּזְבֵּחָה. עֹלָה הוּא לְרֵיחַ נִיחֹחַ, אִשֶּׁה הוּא לַה', כַּאֲשֶׁר צִוָּה ה' אֶת מֹשֶׁה.</b>
(כב) <b>וַיַּקְרֵב אֶת הָאַיִל הַשֵּׁנִי, אֵיל הַמִּלֻּאִים,</b> האיל המיוחד לטקס מילוי ידיהם של הכהנים<br>    – מינוים למשרה וכניסתם לשירות.<br>    <b>וַיִּסְמְכוּ אַהֲרֹן וּבָנָיו אֶת יְדֵיהֶם עַל רֹאשׁ הָאָיִל.</b>
(כג) <b>וַיִּשְׁחָט, וַיִּקַּח מֹשֶׁה מִדָּמוֹ וַיִּתֵּן עַל תְּנוּךְ</b>, אחד מחלקי<br>    <b>אֹזֶן אַהֲרֹן הַיְמָנִית. וְעַל בֹּהֶן יָדוֹ הַיְמָנִית</b> של אהרן <br>    <b>וְעַל בֹּהֶן רַגְלוֹ הַיְמָנִית.</b>
(כד) <b>וַיַּקְרֵב</b> גם <br>    <b>אֶת בְּנֵי אַהֲרֹן. וַיִּתֵּן מֹשֶׁה מִן הַדָּם עַל תְּנוּךְ אָזְנָם הַיְמָנִית וְעַל בֹּהֶן יָדָם הַיְמָנִית וְעַל בֹּהֶן רַגְלָם הַיְמָנִית, וַיִּזְרֹק מֹשֶׁה אֶת הַדָּם</b> שנותר בכלי, <br>    <b>עַל הַמִּזְבֵּחַ סָבִיב.</b>
(כה) <b>וַיִּקַּח אֶת הַחֵלֶב וְאֶת הָאַלְיָה, וְאֶת כָּל הַחֵלֶב אֲשֶׁר עַל הַקֶּרֶב וְאֵת יֹתֶרֶת הַכָּבֵד</b>, הסרעפת<br>    <b>וְאֶת שְׁתֵּי הַכְּלָיֹת וְאֶת חֶלְבְּהֶן וְאֵת שׁוֹק הַיָּמִין,</b> והביא את כל אלה אל המזבח.
(כו) <b>וּמִסַּל הַמַּצּוֹת אֲשֶׁר</b> היה <br>    <b>לִפְנֵי ה' לָקַח חַלַּת מַצָּה אַחַת וְחַלַּת לֶחֶם שֶׁמֶן אַחַת וְרָקִיק אֶחָד, וַיָּשֶׂם עַל הַחֲלָבִים וְעַל שׁוֹק הַיָּמִין.</b>
(כז) <b>וַיִּתֵּן אֶת הַכֹּל</b>– את הלחמים וחלקי הקרבן, <br>    <b>עַל כַּפֵּי אַהֲרֹן וְעַל כַּפֵּי בָנָיו, וַיָּנֶף אֹתָם</b>, את אהרן ובניו, או: את כפיהם ועליהן חלקי הקרבנות<br>    <br>    <b>תְּנוּפָה לִפְנֵי ה'.</b>
(כח) <b>וַיִּקַּח משֶׁה אֹתָם מֵעַל כַּפֵּיהֶם וַיַּקְטֵר הַמִּזְבֵּחָה עַל,</b> אחרי<br>    <b>הָעֹלָה, מִלֻּאִים הֵם לְרֵיחַ נִיחֹח,ַ אִשֶּׁה הוּא לַה'.</b>
(כט) <b>וַיִּקַּח מֹשֶׁה אֶת הֶחָזֶה וַיְנִיפֵהוּ</b>– גם אותו<br>    <b>תְנוּפָה לִפְנֵי ה', מֵאֵיל הַמִּלֻּאִים לְמֹשֶׁה הָיָה</b> החזה <br>    <b>לְמָנָה, כַּאֲשֶׁר צִוָּה ה' אֶת מֹשֶׁה.</b>
(ל) <b>וַיִּקַּח מֹשֶׁה מִשֶּׁמֶן הַמִּשְׁחָה וּמִן הַדָּם אֲשֶׁר</b> ניתנו <br>    <b>עַל הַמִּזְבֵּחַ, וַיַּז</b>, היזה <br>    <b>עַל אַהֲרֹן, עַל בְּגָדָיו וְעַל בָּנָיו וְעַל בִּגְדֵי בָנָיו אִתּוֹ. וַיְקַדֵּשׁ</b> קידוש נוסף<br>    <b>אֶת אַהֲרֹן, אֶת בְּגָדָיו וְאֶת בָּנָיו וְאֶת בִּגְדֵי בָנָיו אִתּוֹ.</b>
(לא) <b>וַיֹּאמֶר מֹשֶׁה אֶל אַהֲרֹן וְאֶל בָּנָיו: בַּשְּׁלוּ אֶת הַבָּשָׂר</b> שנשאר מאיל המילואים ליד<br>    <b>פֶּתַח אֹהֶל מוֹעֵד, וְשָׁם תֹּאכְלוּ אֹתוֹ וְאֶת הַלֶּחֶם אֲשֶׁר בְּסַל הַמִּלֻּאִים</b>. אסור שקודשים אלו יצאו מתחום המקדש, כדין 'קודשי קודשים',<br>    <b>כַּאֲשֶׁר צִוֵּיתִי לֵאמֹר: אַהֲרֹן וּבָנָיו יֹאכְלֻהוּ.</b>
(לב) <b>וְהַנּוֹתָר בַּבָּשָׂר וּבַלָּחֶם</b>, אם יישאר מהבשר ומהלחם עד הבוקר שלמחרת<br>    – <br>    <b>בָּאֵשׁ תִּשְׂרֹפוּ.</b>
(לג) <b>וּמִפֶּתַח אֹהֶל מוֹעֵד לֹא תֵצְאוּ שִׁבְעַת יָמִים עַד יוֹם מְלֹאת</b>, השלמת<br>    <b>יְמֵי מִלֻּאֵיכֶם,</b> השתלמותכם לתפקיד,<br>    <b>כִּי שִׁבְעַת יָמִים יְמַלֵּא אֶת יֶדְכֶם</b>, יסמיך אתכם לכהן.
(לד) <b>כַּאֲשֶׁר עָשָׂה בַּיּוֹם הַזֶּה</b>, אותן ההזאות והקרבנות<br>    <b>צִוָּה ה' לַעֲשֹׂת לְכַפֵּר עֲלֵיכֶם.</b>
(לה) <b>וּפֶתַח אֹהֶל מוֹעֵד תֵּשְׁבוּ יוֹמָם וָלַיְלָה שִׁבְעַת יָמִים,</b> במשך כל ימי ההכנה<br>    <b>וּשְׁמַרְתֶּם</b> כמשמר כבוד<br>    <b>אֶת מִשְׁמֶרֶת ה', וְלֹא תָמוּתוּ, כִּי כֵן צֻוֵּיתִי.</b> אין להניח שהם לא יישנו במשך שבוע, אלא שיחליפו משמרות כדרך השומרים.
(לו) <b>וַיַּעַשׂ אַהֲרֹן וּבָנָיו אֵת כָּל הַדְּבָרִים אֲשֶׁר צִוָּה ה' בְּיַד מֹשֶׁה.</b> מכל מקום הבנייה האינטנסיבית של המשכן, שהכול היו שותפים לה, ארכה כחצי שנה, אם כי ייתכן שהכנת המשכן וכליו הושלמה מהר יותר, והמתינו עד שתתקבל ההוראה לבנותו.
<h2>פרק ט</h2>
(א) <b>וַיְהִי בַּיּוֹם הַשְּׁמִינִי</b> לימי המילואים<br>    <b>קָרָא מֹשֶׁה לְאַהֲרֹן וּלְבָנָיו וּלְזִקְנֵי יִשְׂרָאֵל.</b> ביום זה נחנך המשכן. חנוכתו הייתה הטקס המשמעותי של המעבר משלב ההכנה אל תחילת העבודה בפועל.
(ב) <b>וַיֹּאמֶר</b> משה <br>    <b>אֶל אַהֲרֹן: קַח לְךָ עֵגֶל בֶּן בָּקָר לְחַטָּאת וְאַיִל לְעֹלָה</b>– <br>    <b>תְּמִימִם, וְהַקְרֵב לִפְנֵי ה'.</b> זהו היום הראשון לשימושו של אהרן ככהן.
(ג) אהרן צריך לצוות לעם על הקרבנות – <br>    <b>וְאֶל בְּנֵי יִשְׂרָאֵל תְּדַבֵּר לֵאמֹר: קְחוּ שְׂעִיר עִזִּים לְחַטָּאת וְעֵגֶל וָכֶבֶשׂ בְּנֵי שָׁנָה תְּמִימִם לְעֹלָה</b>
(ד) <b>וְשׁוֹר וָאַיִל לִשְׁלָמִים לִזְבֹּחַ לִפְנֵי ה' וּמִנְחָה</b>, סולת <br>    <b>בְּלוּלָה בַשָּׁמֶן</b>. אלו שלושת מיני הקרבנות הבאים בנדבה, כדורון: עולה, שלמים ומנחה – <br>    <b>כִּי הַיּוֹם ה' נִרְאָה אֲלֵיכֶם</b> במשכן.
(ה) <b>וַיִּקְחוּ אֵת אֲשֶׁר צִוָּה מֹשֶׁה אֶל פְּנֵי אֹהֶל מוֹעֵד, וַיִּקְרְבוּ כָּל הָעֵדָה וַיַּעַמְדוּ לִפְנֵי ה'.</b>
(ו) <b>וַיֹּאמֶר מֹשֶׁה: זֶה הַדָּבָר אֲשֶׁר צִוָּה ה' תַּעֲשׂוּ, וְיֵרָא</b>, יֵראה<br>    <b>אֲלֵיכֶם כְּבוֹד ה'.</b> אם תצייתו לדברי בדיוק, ה' יתגלה אליכם.
(ז) <b>וַיֹּאמֶר מֹשֶׁה אֶל אַהֲרֹן: קְרַב אֶל הַמִּזְבֵּחַ.</b> עד עכשיו היה אהרן כאדם מישראל שמקריבים בעבורו קרבן; עד עכשיו היה בגדר מתלמד. כעת עליו לגשת בעצמו לעבודה. <br>    <b>וַעֲשֵׂה אֶת חַטָּאתְךָ וְאֶת עֹלָתֶךָ וְכַפֵּר בַּעַדְךָ ו</b>אחר<br>    כך<br>    <b>בְעַד הָעָם, וַעֲשֵׂה אֶת קָרְבַּן הָעָם וְכַפֵּר בַּעֲדָם כַּאֲשֶׁר צִוָּה ה'.</b>
(ח) <b>וַיִּקְרַב אַהֲרֹן אֶל הַמִּזְבֵּחַ</b> שבחצר המשכן<br>    <b>וַיִּשְׁחַט אֶת עֵגֶל הַחַטָּאת אֲשֶׁר לוֹ</b>, ששייך לו<br>    ומיועד לכפרתו, כדי שייכנס נקי לכהונה.
(ט) <b>וַיַּקְרִבוּ בְּנֵי אַהֲרֹן</b>, שאף עליהם הוטל ללמוד את דרכי העבודה, ועתה התחנכו לכהונה.<br>    הם הגישו <br>    <b>אֶת הַדָּם</b> הנתון בכלי<br>    <b>אֵלָיו</b>, אל אביהם. <br>    <b>וַיִּטְבֹּל</b> אהרן את <br>    <b>אֶצְבָּעוֹ בַּדָּם, וַיִּתֵּן עַל קַרְנוֹת הַמִּזְבֵּחַ,</b> כפי שעושים בחטאת, <br>    <b>וְאֶת</b> שאר<br>    <b>הַדָּם יָצַק אֶל יְסוֹד הַמִּזְבֵּחַ.</b>
(י) <b>וְאֶת הַחֵלֶב וְאֶת הַכְּלָיֹת וְאֶת הַיֹּתֶרֶת מִן הַכָּבֵד מִן הַחַטָּאת הִקְטִיר הַמִּזְבֵּחָה, כַּאֲשֶׁר צִוָּה ה' אֶת מֹשֶׁה.</b>
(יא) <b>וְ</b> אולם <br>    <b>אֶת הַבָּשָׂר וְאֶת הָעוֹר שָׂרַף בָּאֵשׁ מִחוּץ לַמַּחֲנֶה.</b> שלא כבשרן של חטאות רגילות, שנאכל לכהנים, בחטאת הזו הוא נשרף. כקרבנות רבים בטקס פתיחת העבודה, גם חטאת חיצונה זו נידונה באופן מיוחד כחטאת פנימית, זו שמדמה ניתן בתוך הקודש ואינה נאכלת כלל, חלביה מוקטרים על המזבח וכל השאר נשרף מחוץ למחנה.
(יב) ולאחר החטאת – <br>    <b>וַיִּשְׁחַט אֶת הָעֹלָה.</b><br>    <b>וַיַּמְצִאוּ</b>, הושיטו<br>    <b>בְּנֵי אַהֲרֹן אֵלָיו אֶת הַדָּם, וַיִּזְרְקֵהוּ</b> באמצעות הכלי<br>    <b>עַל הַמִּזְבֵּחַ סָבִיב</b>, כנהוג בקרבן עולה.
(יג) <b>וְאֶת הָעֹלָה הִמְצִיאוּ אֵלָיו לִנְתָחֶיהָ, וְאֶת הָרֹאשׁ.</b> במשך שבעת הימים תרגלו בני אהרן את העבודות השונות, הסתכלו כיצד מבצע אותן משה ולמדו את תפקידם. כעת חתכו את הקרבן כראוי והוליכו את החלקים אל אביהם, <br>    <b>וַיַּקְטֵר</b> אהרן את הנתחים ואת הראש <br>    <b>עַל הַמִּזְבֵּחַ.</b>
(יד) <b>וַיִּרְחַץ אֶת הַקֶּרֶב וְאֶת הַכְּרָעָיִם, וַיַּקְטֵר</b> גם אותם <br>    <b>עַל הָעֹלָה הַמִּזְבֵּחָה.</b>
(טו) לאחר שאהרן הקריב את החטאת ואת העולה שלו – <br>    <b>וַיַּקְרֵב אֵת קָרְבַּן הָעָם.</b> על הכהן להקדים את כפרתו שלו להבאת הכפרה על זולתו.<br>    <br>    <b>וַיִּקַּח אֶת שְׂעִיר הַחַטָּאת אֲשֶׁר לָעָם, וַיִּשְׁחָטֵהוּ וַיְחַטְּאֵהוּ כָּרִאשׁוֹן</b>– כעגל החטאת של אהרן, כלומר מתן דם באצבע על קרנות המזבח, העלאת האמורים להקטרה ואולי גם שרפת שאר הבשר.
(טז) <b>וַיַּקְרֵב אֶת הָעֹלָה, וַיַּעֲשֶׂהָ כַּמִּשְׁפָּט</b> האמור בעולה.
(יז) <b>וַיַּקְרֵב אֶת הַמִּנְחָה, וַיְמַלֵּא כַפּוֹ</b>, קמץ<br>    <b>מִמֶּנָּה וַיַּקְטֵר עַל הַמִּזְבֵּחַ, מִלְּבַד עֹלַת הַבֹּקֶר,</b> שהיא מסדר העבודה הרגיל ולא מהקרבנות המיוחדים למילואים.
(יח) <b>וַיִּשְׁחַט אֶת הַשּׁוֹר וְאֶת הָאַיִל, זֶבַח הַשְּׁלָמִים אֲשֶׁר לָעָם. וַיַּמְצִאוּ בְּנֵי אַהֲרֹן אֶת הַדָּם אֵלָיו, וַיִּזְרְקֵהוּ עַל הַמִּזְבֵּחַ סָבִיב</b> כמשפט זבחי שלמים.
(יט) <b>וְאֶת הַחֲלָבִים מִן הַשּׁוֹר וּמִן הָאַיִל</b>– <br>    <b>הָאַלְיָה</b> של האיל <br>    <b>וְהַמְכַסֶּה,</b> חֶלבם של השור והאיל המכַסה חלקים שונים בבהמה, <br>    <b>וְהַכְּלָיֹת וְיֹתֶרֶת הַכָּבֵד</b>–
(כ) <b>וַיָּשִׂימוּ אֶת הַחֲלָבִים עַל הֶחָזוֹת, וַיַּקְטֵר הַחֲלָבִים הַמִּזְבֵּחָה.</b>
(כא) <b>וְ</b> אילו<br>    <b>אֵת הֶחָזוֹת וְאֵת</b>ה<br>    <b>שׁוֹק</b> של <br>    <b>הַיָּמִין הֵנִיף אַהֲרֹן תְּנוּפָה לִפְנֵי ה', כַּאֲשֶׁר צִוָּה מֹשֶׁה.</b>
(כב) <b>וַיִּשָּׂא אַהֲרֹן אֶת יָדָיו אֶל הָעָם וַיְבָרְכֵם.</b> נוסח הברכה אינו מופיע כאן, אבל הוא יופיע במקומו בברכת הכהנים שהיא חלק מסדר העבודה,<br>    <br>    <b>וַיֵּרֶד</b> מן המזבח, <br>    <b>מֵעֲשֹׂת הַחַטָּאת וְהָעֹלָה וְהַשְּׁלָמִים.</b>
(כג) <b>וַיָּבֹא מֹשֶׁה וְאַהֲרֹן אֶל אֹהֶל מוֹעֵד.</b> עד כה נעשתה כל העבודה בחצר המשכן, שבה עומד מזבח העולה ובה קרבים כל הקרבנות. עתה נכנסו משה ואהרן אל הקודש, האוהל המכוסה ביריעות ובעורות, כנראה לשם תפילה.<br>    <br>    <b>וַיֵּצְאוּ וַיְבָרֲכוּ אֶת הָעָם.</b> ואמנם – <br>    <b>וַיֵּרָא כְבוֹד ה' אֶל כָּל הָעָם.</b> הדבר לא אירע בזמן הקרבת הקרבן, ואפילו לא אחרי ברכת הכהנים; הרגע המכריע הגיע דווקא בעקבות ברכתם של משה ואהרן.
(כד) <b>וַתֵּצֵא אֵשׁ מִלִּפְנֵי ה', וַתֹּאכַל עַל הַמִּזְבֵּחַ אֶת הָעֹלָה וְאֶת הַחֲלָבִים.וַיַּרְא כָּל הָעָם</b> את האש השורפת את הקרבנות, שהיא אות להיענותו של ה' לעבודה ולתפילה<br>    <b>, וַיָּרֹנּוּ</b>, שרו, או: הריעו<br>    <br>    <b>וַיִּפְּלוּ עַל פְּנֵיהֶם</b> מחמת המראה שהתגלה להם<br>    <b>.</b><br>    עתה ידעו שהמשכן הושלם כראוי, ואלוקים שוכן בו.
<h2>פרק י</h2>
(א) <b>וַיִּקְחוּ</b> שני <br>    <b>בְנֵי אַהֲרֹן</b> הגדולים, <br>    <b>נָדָב וַאֲבִיהוּא, אִישׁ מַחְתָּתוֹ</b>, כל אחד מהם לקח מחתה, <br>    <b>וַיִּתְּנוּ בָהֵן</b> גחלי <br>    <b>אֵשׁ,</b><br>    <b>וַיָּשִׂימוּ עָלֶיהָ</b>– על האש <br>    <b>קְטֹרֶת, וַיַּקְרִבוּ לִפְנֵי ה' אֵשׁ זָרָה אֲשֶׁר לֹא צִוָּה אֹתָם.</b>
(ב) <b>וַתֵּצֵא אֵשׁ מִלִּפְנֵי ה'</b>, לא ברור מאין בדיוק,<br>    <br>    <b>וַתֹּאכַל אוֹתָם, וַיָּמֻתוּ לִפְנֵי ה',</b> בתוך הקודש. להלן יתברר שאף שהאש המיתה אותם, הם לא נשרפו כמו בשרפה רגילה. מותם היה דומה יותר למוות ממכת חשמל או ברק, שכן גם לאחר שמתו נשארו גופותיהם כמות שהיו.
(ג) <b>וַיֹּאמֶר מֹשֶׁה אֶל אַהֲרֹן:</b> המאורע הזה <br>    <b>הוּא</b> הדבר<br>    <b>אֲשֶׁר דִּבֶּר ה' לֵאמֹר: בִּקְרֹבַי אֶקָּדֵשׁ,</b> קדושתי תהיה ניכרת בתוך אלה שקרובים אלי, <br>    <b>וְ</b> אז <br>    <b>עַל פְּנֵי כָל הָעָם אֶכָּבֵד,</b> אתכבד.<b>וַיִּדֹּם</b> , השתתק<br>    <b>אַהֲרֹן.</b> ייתכן שקודם לכן בכה בזעזוע מן המוות הפתאומי של שני בניו,<br>    אבל כששמע את דברי משה, לא בא בטענות ולא אמר דבר. ברור שאהרן לא התייחס אל המאורע בשוויון נפש אלא בדממה שיש בה קבלה.
(ד) <b>וַיִּקְרָא מֹשֶׁה אֶל מִישָׁאֵל וְאֶל אֶלְצָפָן, בְּנֵי עֻזִּיאֵל דֹּד אַהֲרֹן,</b> אחד מדודיו. והרי הם לויים וקרובי משפחה. <br>    <b>וַיֹּאמֶר אֲלֵהֶם: קִרְבוּ שְׂאוּ אֶת אֲחֵיכֶם</b>, בני דודכם<br>    <b>מֵאֵת פְּנֵי</b>, מלפני<br>    <b>הַקֹּדֶשׁ אֶל מִחוּץ לַמַּחֲנֶה.</b>
(ה) <b>וַיִּקְרְבוּ וַיִּשָּׂאֻם בְּכֻתֳּנֹתָם</b>. כאן מתברר שהם לא נשרפו בשרפה רגילה, שהרי הרימו אותם באמצעות הבגדים שעליהם, שעדיין היו שלמים וחזקים כדי למשוך באמצעותם את לובשיהם<br>    <br>    <b>אֶל מִחוּץ לַמַּחֲנֶה,</b> כי לא השאירו מתים בתוך המחנה, <br>    <b>כַּאֲשֶׁר דִּבֶּר מֹשֶׁה.</b>
(ו) <b>וַיֹּאמֶר מֹשֶׁה אֶל אַהֲרֹן וּלְאֶלְעָזָר וּלְאִיתָמָר בָּנָיו</b> האחרים: אמנם קרה אסון, אבל <br>    <b>רָאשֵׁיכֶם אַל תִּפְרָעוּ.</b> אל תגדלו את שערות ראשכם בזמן האבלות עד כדי הזנחה ופרע.<br>    <br>    <b>וּבִגְדֵיכֶם לֹא תִפְרֹמוּ,</b> תקרעו, כדרך שעושים האבלים, <br>    <b>וְלֹא תָמֻתוּ.</b> אם תנהגו במנהגי האבלות הרגילים, אתם עלולים למות, <br>    <b>וְ</b> לא רק אתם תיענשו על כך, אלא<br>    <b>עַל כָּל הָעֵדָה יִקְצֹף</b>, יכעס ה', כי עכשיו אתם כֹּהניה.<br>    <br>    <b>וַאֲחֵיכֶם כָּל בֵּית יִשְׂרָאֵל</b> הם ש<br>    <b>יִבְכּוּ אֶת הַשְּׂרֵפָה אֲשֶׁר שָׂרַף ה'.</b> אכן מתעורר אֵבל ובכי על המתים, אבל כיוון שאתם התקדשתם, עליכם להישאר במעמדכם בתוך תחום הקודש שבו אתם נמצאים; על כן אל למוות להשפיע עליכם.
(ז) <b>וּמִפֶּתַח אֹהֶל מוֹעֵד לֹא תֵצְאוּ</b> כל זמן שאתם אמורים להימצא במתחם הקדוש,<br>    <b>פֶּן תָּמֻתוּ,</b><br>    <b>כִּי שֶׁמֶן מִשְׁחַת ה' עֲלֵיכֶם.</b> כיוון שנמשחתם והתקדשתם לתפקיד, כבר אינכם אנשים פרטיים שיכולים לעשות כרצונם.<b>וַיַּעֲשׂוּ כִּדְבַר מֹשֶׁה.</b> אהרן ובניו הנותרים פעלו בהתאם לציוויו של משה: לא הראו שום סימני אבלות ונשארו בתוך המשכן.
(ח) <b>וַיְדַבֵּר ה' אֶל אַהֲרֹן לֵאמֹר:</b>
(ט) <b>יַיִן וְשֵׁכָר</b>, שם כללי למשקה משכר<br>    <br>    <b>אַל תֵּשְׁתְּ</b>, תשתה <br>    <b>אַתָּה</b><br>    <b>וּבָנֶיךָ אִתָּךְ</b><br>    <b>בְּבֹאֲכֶם אֶל אֹהֶל מוֹעֵד,</b><br>    <b>וְלֹא תָמֻתוּ, חֻקַּת עוֹלָם לְדֹרֹתֵיכֶם.</b> האיסור להיכנס שתוי למשכן ולבית המקדש אינו מוגבל לשעה המיוחדת של טקס המילואים וההקדשה, אלא עומד בתוקפו בכל דור ודור שבו מתקיימת עבודת הכהנים.
(י) האיסור המוטל על הכהנים העובדים בקודש לדורותיהם לשתות יין אינו נובע רק משירותם באוהל מועד. מעבר לפולחן נדרשים מהם תפקידים נוספים – <br>    <b>וּלֲהַבְדִּיל</b> את העם<br>    <b>בֵּין הַקֹּדֶשׁ וּבֵין הַחֹל וּבֵין הַטָּמֵא וּבֵין הַטָּהוֹר</b>
(יא) <b>וּלְהוֹרֹת אֶת בְּנֵי יִשְׂרָאֵל אֵת כָּל הַחֻקִּים אֲשֶׁר דִּבֶּר ה' אֲלֵיהֶם בְּיַד מֹשֶׁה.</b> גם תפקידי ההוראה וההבדלה בין קודש לחול מצריכים התרחקות מן השכרות, העלולה להביא לידי טעות ושיבוש.
(יב) <b>וַיְדַבֵּר מֹשֶׁה אֶל אַהֲרֹן וְאֶל אֶלְעָזָר וְאֶל אִיתָמָר בָּנָיו הַנּוֹתָרִים: קְחוּ אֶת הַמִּנְחָה הַנּוֹתֶרֶת מֵאִשֵּׁי ה',</b> שאריות המנחה, שהקומץ ממנה כבר עלה לה',<br>    <b>וְאִכְלוּהָ מַצּוֹת</b>, ולא חמץ <br>    <b>אֵצֶל הַמִּזְבֵּחַ,</b> בחצר המשכן, <br>    <b>כִּי קֹדֶשׁ קָדָשִׁים הִוא.</b>
(יג) <b>וַאֲכַלְתֶּם אֹתָהּ בְּמָקוֹם קָדֹשׁ, כִּי חָקְךָ</b>, מנתך הקבועה והקצובה לך, אהרן,<br>    <b>וְחָק בָּנֶיךָ הִוא מֵאִשֵּׁי ה',</b> שהרי רוב המנחות נאכלות על ידי הכהנים, וזה לחמם. <br>    <b>כִּי כֵן צֻוֵּיתִי.</b> אין זו אכילת רשות או מתנה שאני מעניק לכם אישית, אלא כך ציווה ה' לעשות.
(יד) <b>וְאֵת חֲזֵה הַתְּנוּפָה</b> שהניף אהרן, <br>    <b>וְאֵת שׁוֹק הַתְּרוּמָה</b> שהרימוֹ <br>    <b>תֹּאכְלוּ בְּמָקוֹם טָהוֹר</b>, ולאו דווקא במקדש.<br>    הוראה זו רחבה יותר: <br>    <b>אַתָּה וּבָנֶיךָ וּבְנֹתֶיךָ אִתָּךְ,</b> כולם יכולים לאכלם. ושוב – <br>    <b>כִּי חָקְךָ וְחָק בָּנֶיךָ נִתְּנוּ מִזִּבְחֵי שַׁלְמֵי</b>, מקרבן השלמים של<br>    <b>בְּנֵי יִשְׂרָאֵל.</b>
(טו) <b>שׁוֹק הַתְּרוּמָה וַחֲזֵה הַתְּנוּפָה עַל אִשֵּׁי הַחֲלָבִים יָבִיאוּ</b> למזבח, אך לא להיקטר על האש כמו החלבים אלא <br>    <b>לְהָנִיף תְּנוּפָה לִפְנֵי ה', וְהָיָה לְךָ וּלְבָנֶיךָ אִתְּךָ</b> מתנה מאת המזבח, כביכול, <br>    <b>לְחָק עוֹלָם, כַּאֲשֶׁר צִוָּה ה'.</b>
(טז) <b>וְאֵת שְׂעִיר הַחַטָּאת דָּרֹשׁ דָּרַשׁ מֹשֶׁה.</b> משה בדק וחקר מה אירע לשעיר החטאת, שלאחר הסרת החלקים המיוחדים להקטרה על המזבח הוא אמור להיאכל על ידי הכהנים כחלק מעבודתם. התברר למשה – <br>    <b>וְהִנֵּה שֹׂרָף. וַיִּקְצֹף</b>, כעס<br>    <b>עַל אֶלְעָזָר וְעַל אִיתָמָר בְּנֵי אַהֲרֹן הַנּוֹתָרִם</b>. אולי מפני הנימוס לא ביטא את כעסו כלפי אחיו הגדול, ואולי משום שבני אהרן, שהיו אנשים צעירים, הם שהיו האחראים, משום שהם שביצעו את העבודה.<br>    לכן משה פנה אליהם <br>    <b>לֵאמֹר:</b>
(יז) <b>מַדּוּעַ לֹא אֲכַלְתֶּם אֶת הַחַטָּאת בִּמְקוֹם הַקֹּדֶשׁ? כִּי</b>, הרי<br>    <b>קֹדֶשׁ קָדָשִׁים הִיא,</b> ויש לאכלה במקום הקודש. יתר על כן, לעומת אכילת החזה והשוק – שהם מתנה שניתנת לכהנים בתור משרתי המקדש, והם מחלקים אותה לכל בני ביתם – לאכילת החטאת יש משמעות אחרת – <br>    <b>וְאֹתָהּ נָתַן לָכֶם לָשֵׂאת אֶת עֲוֹן הָעֵדָה לְכַפֵּר עֲלֵיהֶם לִפְנֵי ה'.</b> אכילת החטאת בפי הכהנים היא חלק מסדר מעשי הכפרה, בצד הזאת הדם והקרבת הקרבן. מכיוון שאכילה זו היא חלק מחובת העבודה, ואינה תלויה ברצונכם או בתיאבונכם – מדוע לא אכלתם את החטאת?!
(יח) <b>הֵן לֹא הוּבָא אֶת דָּמָהּ אֶל הַקֹּדֶשׁ פְּנִימָה.</b> משה כבר הסביר להם שבשרה של חטאת שדמה מוכנס אל הקודש אינו נאכל אלא נשרף,<br>    אך אם הדם לא הוכנס – <br>    <b>אָכוֹל תֹּאכְלוּ אֹתָהּ בַּקֹּדֶשׁ כַּאֲשֶׁר צִוֵּיתִי.</b> הוריתי לכם לאכול את החטאת, אם כן מדוע שרפתם אותה?!
(יט) <b>וַיְדַבֵּר אַהֲרֹן אֶל מֹשֶׁה</b>. משה פנה אל בני אהרן וגער בהם מחמת הנימוס, אך ברור שאהרן מעורב בעניין, וכנראה בניו לא עשו זאת מדעת עצמם אלא בהוראתו. משום כך, הוא מקבל על עצמו את האחריות ועונה למשה<br>    <b>:</b><br>    <br>    <b>הֵן הַיּוֹם הִקְרִיבוּ אֶת חַטָּאתָם וְאֶת עֹלָתָם לִפְנֵי ה',</b><br>    <b>וַתִּקְרֶאנָה אֹתִי</b> צרות <br>    <b>כָּאֵלֶּה</b>, <br>    <b>וְאָכַלְתִּי</b>, אם אוכל<br>    <b>חַטָּאת הַיּוֹם</b>– <br>    <b>הַיִּיטַב בְּעֵינֵי ה'</b> שאעשה זאת במצב אבלות?! אמנם קיבלתי את דבריך בעניין חובת השהייה במקדש; קיבלתי עלי שלא להראות ביטויי אֵבל חיצוניים, אֲבל עדיין בתוכי אני חש צער וכאב על האבדן<br>    – האם באמת מותר לי ולבני, שאחיהם מתו היום, לאכול קודשים במצב זה?! דווקא משום שאכילה זו היא עבודת קודש, אנו סבורים שאין לנו רשות לעשותה בשעה של שבר. עבודת ה' צריכה להיעשות בשלמות ובשמחה.
(כ) <b>וַיִּשְׁמַע מֹשֶׁה, וַיִּיטַב בְּעֵינָיו.</b> אף על פי שלא הורה כך, משה הסכים שאהרן ובניו פעלו כראוי, ופירוש הדבר – שהנהגה זו טובה גם בעיני ה'.משמש כאן בשני מובנים שונים: בעל חיים טמא הוא זה שאסור לישראל לאכלו, אך דבר טמא הוא גם מה שטומאתו יכולה לדבוק אף בבני אדם, בחפצים או במאכלים אחרים. לטומאה מהסוג השני – שעליה מדובר ברוב המקומות בספר ויקרא – יש משמעות רחבה הרבה יותר הן משום שהיא מתפשטת, והן משום זיקתה לדיני הקודש והמקדש. דבר טמא אסור שיימצא בתוך המקדש או יגע בדברים קדושים. לפיכך, אף על פי שאיסורי האכילה שיופיעו כאן חלים על כל ישראל, אך טומאה המצריכה היטהרות – המוזכרת גם היא בעניין – קשורה בעיקר למקדש ולתחומם של הכהנים. כך אפשר להסביר את מיקומו של העניין שלפנינו בהקשר של הקמת המשכן וקידושו. בכך יש גם כדי להסביר מדוע העניין מופנה אף אל אהרן.
<h2>פרק יא</h2>
(א) <b>וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר אֲלֵהֶם.</b> ה' פונה גם לאהרן הן בגלל הקשר בין טומאה וטהרה לענייני מקדש וקודשיו, הן מפני שהכהנים אמורים להיות מורי התורה לעם.
(ב) <b>דַּבְּרוּ אֶל בְּנֵי יִשְׂרָאֵל לֵאמֹר: זֹאת הַחַיָּה אֲשֶׁר תֹּאכְלוּ</b>, שמותר לכם לאכול <br>    <b>מִכָּל הַבְּהֵמָה אֲשֶׁר עַל הָאָרֶץ</b>, מכלל בעלי החיים היבשתיים<br>    <b>:</b>
(ג) <b>כֹּל</b> חיה שהיא <br>    <b>מַפְרֶסֶת פַּרְסָה.</b> רגליהן של חיות או בהמות טהורות אינן כרגלי כלבים וחתולים, דובים ואריות, אלא יש להן פרסה,<br>    שהיא כיסוי קרני קשה הצומח בתחתית הרגל. ובתוספת פירוט – <br>    <b>וְשֹׁסַעַת שֶׁסַע פְּרָסֹת,</b> פרסותיה מחולקות לשתיים, כפרסות הכבשים, העזים והפרות. תנאי נוסף הוא, שהבהמה צריכה להיות <br>    <b>מַעֲלַת גֵּרָה</b>, שמעלה לפיה את המאכל שנלעס ונבלע כדי ללעוס אותו שנית,<br>    <b>בַּבְּהֵמָה</b>, מבין הבהמות. את הבהמה הממלאת אחר התנאים הללו – פרסותיה שסועות והיא מעלה גרה – <br>    <b>אֹתָהּ תֹּאכֵלוּ.</b>
(ד) <b>אַךְ אֶת זֶה לֹא תֹאכְלוּ מִמַּעֲלֵי הַגֵּרָה וּמִמַּפְרִיסֵי הַפַּרְסָה,</b> יצורים העונים רק על אחד התנאים, מעלי גרה או מפריסי פרסה – <br>    <b>אֶת הַגָּמָל, כִּי</b> אמנם <br>    <b>מַעֲלֵה גֵרָה הוּא,</b> כבעלי החיים הטהורים, <br>    <b>ו</b> אולם<br>    <b>פַרְסָה אֵינֶנּוּ מַפְרִיס.</b> הגמל צועד על כמה אצבעות רכות למדי, ולכן <br>    <b>טָמֵא הוּא לָכֶם,</b> ואסור לאכלו.
(ה) <b>וְאֶת הַשָּׁפָן,</b> החי בסלעים בארץ ישראל ובארצות אחרות, לא תאכלו <br>    <b>כִּי</b> אמנם<br>    <b>מַעֲלֵה גֵרָה הוּא</b> באופן חלקי. אף על פי שאין לו ארבע קיבות כבהמות מעלות גרה, הוא נראה למסתכל כמעלה גרה, <br>    <b>ו</b> אולם <br>    <b>פַרְסָה לֹא יַפְרִיס.</b> אמנם בקצות אצבעותיו יש פרסות קטנות, אך אין לו פרסה אחת שכוללת כמה אצבעות, ולכן <br>    <b>טָמֵא הוּא לָכֶם.</b>
(ו) <b>וְאֶת הָאַרְנֶבֶת,</b><br>    <br>    המוכרת יותר מקרוב, משום שחלק מהארנבות הן גם יצורי בית, <br>    <b>כִּי מַעֲלַת גֵּרָה הִוא</b> לעיני המסתכל, <br>    <b>ו</b> אולם<br>    <b>פַרְסָה לֹא הִפְרִיסָה,</b> ולכן <br>    <b>טְמֵאָה הִוא לָכֶם.</b>
(ז) <b>וְאֶת הַחֲזִיר, כִּי מַפְרִיס פַּרְסָה הוּא וְשֹׁסַע שֶׁסַע פַּרְסָה,</b> כמו בעלי החיים הטהורים, <br>    <b>וְ</b> אולם<br>    <b>הוּא גֵּרָה לֹא יִגָּר,</b> יעלה כלל. על כן <br>    <b>טָמֵא הוּא לָכֶם.</b>
(ח) <b>מִבְּשָׂרָם לֹא תֹאכֵלוּ, וּבְנִבְלָתָם לֹא תִגָּעוּ.</b> חכמים דרשו על פי כתובים נוספים, שלא כל מגע בנבלה אסור אלא מגע עמה בזמנים שאדם קרב אל המקדש וקודשיו, כגון בזמני עלייה לרגל<br>    – <br>    <b>טְמֵאִים הֵם לָכֶם</b> בשני המובנים של 'טומאה': אסורים באכילה, וכשמתו מטמאים אחרים הבאים עמם במגע. עד כאן דובר בעיקר ביונקים בעלי הפרסות או מעלי גרה. שאר בעלי החיים ההולכים על כפיהם ולא על פרסות, שהם רוב היונקים, אסורים באכילה. להלן יוזכר שהם גם מטמאים במגע נבלתם.
(ט) <b>אֶת זֶה תֹּאכְלוּ מִכֹּל</b> היצורים <br>    <b>אֲשֶׁר בַּמָּיִם: כֹּל אֲשֶׁר לוֹ סְנַפִּיר וְקַשְׂקֶשֶׂת בַּמַּיִם</b>, גם אם הם נושרים בצאתו מן המים,<br>    <br>    בין <br>    <b>בַּיַּמִּים וּ</b> בין <br>    <b>בַנְּחָלִים</b>– <br>    <b>אֹתָם תֹּאכֵלוּ.</b>
(י) <b>וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת בַּיַּמִּים וּבַנְּחָלִים, מִכֹּל שֶׁרֶץ הַמַּיִם</b>, היצורים הקטנים השורצים, הנעים לאִטם, <br>    <b>וּמִכֹּל נֶפֶשׁ הַחַיָּה אֲשֶׁר בַּמָּיִם</b>, בין שהם דגים, דוגמת הצלופחים ורוב דגי הסחוס, כמו כרישים, ובין שאינם דגים, כגון היונקים הימיים – הלווייתנים, הדולפינים וכיוצא בהם. כל אלה שאין להם קשקשים, בין שהם עולים ליבשה ובין שאינם עושים זאת – <br>    <b>שֶׁקֶץ</b>, דבר מאוס<br>    <b>הֵם לָכֶם,</b>
(יא) <b>וְשֶׁקֶץ יִהְיוּ לָכֶם.</b> כלומר – <br>    <b>מִבְּשָׂרָם לֹא תֹאכֵלוּ וְאֶת נִבְלָתָם תְּשַׁקֵּצוּ,</b> הרחיקו אותם מלאכלם.
(יב) ושוב – <br>    <b>כֹּל אֲשֶׁר אֵין לוֹ סְנַפִּיר וְקַשְׂקֶשֶׂת בַּמָּיִם</b>, שהם רוב יצורי המים – <br>    <b>שֶׁקֶץ הוּא לָכֶם.</b>
(יג) <b>וְאֶת אֵלֶּה תְּשַׁקְּצוּ</b>, הרחיקו מעצמכם<br>    <b>מִן הָעוֹף</b>– <br>    <b>לֹא יֵאָכְלוּ, שֶׁקֶץ הֵם: אֶת הַנֶּשֶׁר וְאֶת הַפֶּרֶס וְאֵת הָעָזְנִיָּה</b>. הפרס והעזניה הם עופות מדבריים שאינם מזדמנים תמיד לידי האדם. זהותם המדויקת לא הייתה ידועה לכול כבר בזמן המשנה, וגם לגבי זיהויו של הנשר היו הדעות חלוקות.
(יד) <b>וְאֶת הַדָּאָה וְאֶת הָאַיָּה</b>. כנראה מיני דורסים בינוניים שזיהוים אינו ודאי. האיה אסורה<br>    <b>לְמִינָהּ</b>. האיסור אינו מתייחס לעוף מסוים אלא לקבוצת עופות מזנים קרובים או זהים.
(טו) <b>אֵת כָּל עֹרֵב לְמִינוֹ</b>. רבים ממיני העורבים ניתנים לזיהוי בשל הדמיון שביניהם, אך ישנם יצורים שזיהוים כעורבים שנוי במחלוקת.
(טז) <b>וְאֵת בַּת הַיַּעֲנָה</b>, המזוהה לפי השערה אחת עם היען, הנעמית. יצור גדול מאוד בעל כנפיים שאיננו יכול לעוף, ונמצא בעיקר במדבריות. <br>    <b>וְאֶת הַתַּחְמָס</b>, אולי הוא עוף דורס או עוף לילי, <br>    <b>וְאֶת הַשָּׁחַף</b>, שנהוג לזהותו עם עוף מים מסוים, <br>    <b>וְאֶת הַנֵּץ לְמִינֵהוּ</b>, קבוצת עופות דורסים קטנים המכונה כך גם היום.
(יז) <b>וְאֶת הַכּוֹס וְאֶת הַשָּׁלָךְ</b>, עוף החי על החוף ושולה דגים מן המים,<br>    <br>    <b>וְאֶת הַיַּנְשׁוּף</b>, אולי הוא עוף לילי, וכן לגבי העופות הסמוכים אליו ברשימה.
(יח) <b>וְאֶת הַתִּנְשֶׁמֶת</b>, <br>    <b>וְאֶת הַקָּאָת</b><br>    <b>וְאֶת הָרָחָם</b>, השרקרק, וייתכן שהוא הדורס הקטן הנקרא כך כעת.
(יט) <b>וְאֵת הַחֲסִידָה</b>. כבר בימי הביניים הטילו ספק בזיהויו של העוף המכונה כך היום. יהודים שחיו באירופה המרכזית והמזרחית החשיבו את העוף המכונה חסידה לטמא, ואילו בספרד נחשב אותו עוף לטהור.<br>    <br>    <b>הָאֲנָפָה</b>, הדומה לחסידה,<br>    <b>לְמִינָהּ</b>, <br>    <b>וְאֶת הַדּוּכִיפַת</b>, שיש המזהים אותה עם העוף הקרוי כך היום, שבראשו ציצית נוצות, <br>    <b>וְאֶת הָעֲטַלֵּף,</b> המוכר כך היום. למרות שמבחינה זואולוגית הוא יונק, הוא נמנה עם העופות מפני שהוא מעופף המוגדר כיונק רק בעקבות בדיקות ביולוגיות מדוקדקות.
(כ) <b>כֹּל שֶׁרֶץ הָעוֹף הַהֹלֵךְ עַל אַרְבַּע,</b> חרקים מעופפים בעלי ארבע רגליים ושתי גפיים נוספות שאינן רגליים המשמשות להליכה מפני שהם משתמשים בהן כמו בידיים, דוגמת נמלה<br>    – <br>    <b>שֶׁקֶץ הוּא לָכֶם.</b>
(כא) <b>אַךְ אֶת זֶה תֹּאכְלוּ מִכֹּל שֶׁרֶץ הָעוֹף הַהֹלֵךְ עַל אַרְבַּע: אֲשֶׁר לוֹ כְרָעַיִם מִמַּעַל לְרַגְלָיו לְנַתֵּר בָּהֵן עַל הָאָרֶץ.</b> יש חרקים ממשפחת החגבים שמלבד ארבע רגלי ההליכה הרגילות יש להם עוד שתי רגליים גדולות וגבוהות שבהן הם מקפצים ממקום למקום. מינים אלה מותרים באכילה, אם כי גם כאן הזיהויים והגדרות המינים אינם ברורים כל צורכם.
(כב) <b>אֶת אֵלֶּה מֵהֶם תֹּאכֵלוּ: אֶת הָאַרְבֶּה לְמִינוֹוְאֶת הַסָּלְעָם לְמִינֵהוּ וְאֶת הַחַרְגֹּל לְמִינֵהוּ וְאֶת הֶחָגָב לְמִינֵהוּ.</b> השרצים המעופפים אסורים באכילה, להוציא כמה מינים מותרים.
(כג) <b>וְכֹל שֶׁרֶץ הָעוֹף אֲשֶׁר לוֹ אַרְבַּע רַגְלָיִם</b>– <br>    <b>שֶׁקֶץ הוּא לָכֶם.</b>
(כד) <b>וּלְאֵלֶּה</b> שיבוארו מיד<br>    <b>תִּטַּמָּאוּ</b>, לא רק במשמעות איסור אכילה, אלא גם<br>    <b>כָּל הַנֹּגֵעַ בְּנִבְלָתָם יִטְמָא עַד הָעָרֶב.</b>
(כה) <b>וְ</b> נוסף על כך,<br>    <b>כָל הַנֹּשֵׂא מִנִּבְלָתָם</b> אף אם אינו נוגע,<br>    כגון שנושא אותם בתוך שק – <br>    <b>יְכַבֵּס בְּגָדָיו וְטָמֵא עַד הָעָרֶב.</b> הנשיאה מטמאת אותו ואת הבגדים שעליו.
(כו) בין היצורים שנבלתם מטמאת במגע ובמשא נכללים גם – <br>    <b>לְכָל הַבְּהֵמָה אֲשֶׁר הִוא מַפְרֶסֶת פַּרְסָה וְשֶׁסַע אֵינֶנָּה שֹׁסַעַת,</b> כמו סוס למשל, שיש לו פרסה עגולה אחת, אך אין היא שסועה, או – <br>    <b>וְגֵרָה אֵינֶנָּה מַעֲלָה,</b> כאמור – <br>    <b>טְמֵאִים הֵם לָכֶם, כָּל הַנֹּגֵעַ בָּהֶם</b>, בנבלתם המתה – <br>    <b>יִטְמָא.</b>
(כז) <b>וְ</b> כן<br>    <b>כֹל הוֹלֵךְ עַל כַּפָּיו</b>, שאין לו פרסות<br>    <b>בְּכָל הַחַיָּה הַהֹלֶכֶת עַל אַרְבַּע</b>, בכלל זה רוב מיני היונקים – <br>    <b>טְמֵאִים הֵם לָכֶם; כָּל הַנֹּגֵעַ בְּנִבְלָתָם יִטְמָא עַד הָעָרֶב</b>,
(כח) <b>וְ</b> כן<br>    <b>הַנֹּשֵׂא אֶת נִבְלָתָם יְכַבֵּס בְּגָדָיו וְטָמֵא עַד הָעָרֶב, טְמֵאִים הֵמָּה לָכֶם.</b>
(כט) <b>וְזֶה לָכֶם הַטָּמֵא בַּשֶּׁרֶץ הַשֹּׁרֵץ</b>, המתהלך ומתרבה<br>    <b>עַל הָאָרֶץ.</b> אלה הם יצורים נמוכים, שאינם משתייכים בהכרח לקבוצה זואולוגית אחת: <br>    <b>הַחֹלֶד</b>, שאולי הוא אישות, בעל חיים הדומה לחפרפרת <br>    <b>וְהָעַכְבָּר</b>,<br>    המזוהה בוודאות עם היצור המכונה כך היום <br>    <b>וְהַצָּב לְמִינֵהוּ.</b> אמנם יש שקישרו את הצב, המופיע באזכור יחידאי במקרא, ליצור המוקף שריון שנקרא כך גם בימינו, אבל לפי דעות רבות אחרות זהו יצור אחר.
(ל) <b>וְהָאֲנָקָה וְהַכֹּחַ וְהַלְּטָאָה</b>. ייתכן שהיא היצור הקרוי כך היום, והוא השכיח מכל אלה.<br>    <b>וְהַחֹמֶט וְהַתִּנְשָׁמֶת,</b> מיני זוחלים. התנשמת שהופיעה ברשימת העופות לעיל, שונה כנראה מן השרץ הקרוי תנשמת, שזיהויו אינו ודאי. היו שהסבירו שייחסו את שמו לקול הנשיפה שהוא משמיע.
(לא) <b>אֵלֶּה הַטְּמֵאִים לָכֶם בְּכָל הַשָּׁרֶץ,</b> במובן זה ש<br>    <b>כָּל הַנֹּגֵעַ בָּהֶם בְּמֹתָם יִטְמָא עַד הָעָרֶב.</b> מלבד האיסור לאכלם – שנובע מהיעדר סימני הטהרה מהם, הם גם מטמאים כשהם מתים את הנוגע בהם. יצורים כאלה שכיחים בסביבת בני אדם, בפרט באזורים כפריים. לכן טומאת שרץ רווחת במיוחד.
(לב) לא רק אדם הנוגע בהם נטמא – <br>    <b>וְכֹל</b> דבר <br>    <b>אֲשֶׁר יִפֹּל עָלָיו מֵהֶם</b>, אחד מהשרצים הללו<br>    <b>בְּמֹתָם</b>– <br>    <b>יִטְמָא.</b> ועתה יפורט הכלל: <br>    <b>מִכָּל כְּלִי עֵץ אוֹ בֶגֶד אוֹ עוֹר אוֹ שָׂק</b>– <br>    <b>כָּל כְּלִי</b> מעוצב<br>    <b>אֲשֶׁר יֵעָשֶׂה מְלָאכָה בָּהֶם</b>, שמיועד למלאכה, ולא חומר גלם או כלי באמצע תהליך עיצובו <br>    <b>–</b><br>    <br>    <b>בַּמַּיִם יוּבָא</b>, יוטבל <br>    <b>וְטָמֵא עַד הָעֶרֶב,</b> ואז – <br>    <b>וְטָהֵר.</b>
(לג) <b>וְכָל כְּלִי חֶרֶשׂ</b>, חרס<br>    <b>אֲשֶׁר יִפֹּל מֵהֶם</b><br>    <b>אֶל תּוֹכוֹ</b>– <br>    <b>כֹּל אֲשֶׁר</b> נמצא<br>    <b>בְּתוֹכוֹ יִטְמָא,</b> גם אם השרץ המת לא נגע בו. כל חללו של כלי החרס נעשה טמא, לעומת שאר מיני הכלים הנטמאים ומטמאים במגע ולא באוויר. הבדל נוסף בין כלי החרס לבין שאר הכלים, שאותם מטהרת הכנסתם במים, <br>    <b>וְאֹתוֹ</b>– את כלי החרס<br>    <b>תִשְׁבֹּרוּ,</b> שכן הוא נשאר טמא כל עוד הוא בגדר כלי.
(לד) לא רק אדם וכלים שהשרץ או טומאות אחרות דוגמתו נוגעים בהם נטמאים.<br>    <b>מִכָּל הָאֹכֶל אֲשֶׁר יֵאָכֵל, אֲשֶׁר יָבוֹא עָלָיו</b>– על המאכל<br>    <b>מַיִם</b>– <br>    <b>יִטְמָא</b>, יוכל לקבל טומאה. המאכל המוצק יכול לקבל טומאה רק אם בא במים, ולעומתו – <br>    <b>וְכָל מַשְׁקֶה אֲשֶׁר יִשָּׁתֶה</b>, שהוא ראוי<br>    לשתייה<br>    <br>    <b>בְּכָל כְּלִי</b>– <br>    <b>יִטְמָא,</b> ואיננו טעון הכשרה אחרת.
(לה) <b>וְכֹל אֲשֶׁר יִפֹּל מִנִּבְלָתָם</b> של השרצים <br>    <b>עָלָיו</b>– <br>    <b>יִטְמָא.</b> למשל, <br>    <b>תַּנּוּר וְכִירַיִם</b>, מתקן בישול העשוי ככיור ושופתים בתוכו או מעליו קדרות.<br>    התנור והכיריים עשויים מחרס, ואם ייפול לתוכם שרץ – <br>    <b>יֻתָּץ,</b> יש לנתצם, כי <br>    <b>טְמֵאִים הֵם</b> למרות שהם קבועים בקרקע,<br>    <b>וּטְמֵאִים יִהְיוּ לָכֶם,</b> ואין דרך לטהר אותם.
(לו) <b>אַךְ מַעְיָן וּבוֹר, מִקְוֵה מַיִם יִהְיֶה טָהוֹר</b>, המים שבמעיין או הקווּיים והאסופים בקרקע נשארים בטהרתם.<br>    <b>וְ</b> עם זאת, כל <br>    <b>נֹגֵעַ בְּנִבְלָתָם</b> של שרצים<br>    <b>יִטְמָא</b>. שרץ שנופל לתוך מקווה מים, נשאר שרץ טמא, וגם מטמא את מי שייגע בו.<br>    אולם המקווה עצמו יישאר בטהרתו.
(לז) <b>וְכִי יִפֹּל מִנִּבְלָתָם</b> של אותם השרצים, או של בעלי החיים הנזכרים, <br>    <b>עַל כָּל זֶרַע זֵרוּעַ אֲשֶׁר יִזָּרֵעַ</b>, על זרעים סתם, שאינם מאכל מתוקן – <br>    <b>טָהוֹר הוּא.</b>
(לח) אולם – <br>    <b>וְכִי יֻתַּן מַיִם עַל זֶרַע,</b> אם הזרע איננו במצבו הטבעי, אלא נתנו עליו מים בכוונה, <br>    <b>וְנָפַל מִנִּבְלָתָם</b> של השרצים הללו <br>    <b>עָלָיו</b>– <br>    <b>טָמֵא הוּא לָכֶם</b>, כפי שכבר נזכר על מאכלים בכלל. בניגוד לכלים, שעוצבו ונגמרו על ידי אדם, זרעים או מאכלים אחרים צריכים לעבור 'הכשרה לקבל טומאה' באמצעות מים או שאר נוזלים המוגדרים כמשקים.<br>    אם נפלו נוזלים אלה במודע על הזרע או על דבר מאכל אחר, הוא נחשב מאכל מותקן, ומכאן ואילך הוא עשוי להיטמא.
(לט) <b>וְכִי יָמוּת מִן הַבְּהֵמָה אֲשֶׁר הִיא לָכֶם לְאָכְלָה,</b> בהמה שמצד סוגה הייתה מותרת באכילה, ובכל זאת, אם היא מתה – <br>    <b>הַנֹּגֵעַ בְּנִבְלָתָהּ יִטְמָא עַד הָעָרֶב.</b>
(מ) <b>וְהָאֹכֵל מִנִּבְלָתָהּ יְכַבֵּס בְּגָדָיו וְטָמֵא עַד הָעָרֶב,</b><br>    <b>וְהַנֹּשֵׂא אֶת נִבְלָתָהּ</b>, גם ללא מגע,<br>    <br>    <b>יְכַבֵּס בְּגָדָיו וְטָמֵא עַד הָעָרֶב.</b> טומאת המגע וטומאת המשא מתייחסות לבהמות שבעודן חיות הן טהורות, ולמרות זאת נבלתן לא רק אסורה באכילה, אלא אף מטמאה.
(מא) <b>וְכָל הַשֶּׁרֶץ הַשֹּׁרֵץ עַל הָאָרֶץ</b>, היצורים הקטנים שאינם נכללים ברשימת השרצים המטמאים את הנוגע בהם במותם<br>    – <br>    <b>שֶׁקֶץ הוּא, לֹא יֵאָכֵל.</b>
(מב) ולכן<br>    <b>כֹּל הוֹלֵךְ עַל גָּחוֹן</b>, כמו נחשים, תולעים ושלשולים, <br>    <b>וְכֹל הוֹלֵךְ עַל אַרְבַּע</b> רגליים<br>    <b>,</b> בין יונקים ובין יצורים אחרים, כמו עקרב,<br>    ולא רק על ארבע אלא גם על שש, שמונה ו<br>    <b>עַד כָּל מַרְבֵּה רַגְלַיִם, לְכָל הַשֶּׁרֶץ הַשֹּׁרֵץ עַל הָאָרֶץ</b>– <br>    <b>לֹא תֹאכְלוּם כִּי שֶׁקֶץ</b>, יצורים מורחקים<br>    <b>הֵם.</b>
(מג) <b>אַל תְּשַׁקְּצוּ אֶת נַפְשֹׁתֵיכֶם בְּכָל הַשֶּׁרֶץ הַשֹּׁרֵץ, וְלֹא תִטַּמְּאוּ בָּהֶם וְנִטְמֵתֶם בָּם.</b>
(מד) <b>כִּי אֲנִי ה' אֱלֹהֵיכֶם, וְהִתְקַדִּשְׁתֶּם וִהְיִיתֶם קְדֹשִׁים כִּי קָדוֹשׁ אָנִי.</b> אחת הדרכים להתקדש ולהתקרב אלי היא בהדרת עצמכם ממאכלים מסוימים. <br>    <b>וְ</b> לכן <br>    <b>לֹא תְטַמְּאוּ אֶת נַפְשֹׁתֵיכֶם בְּכָל הַשֶּׁרֶץ הָרֹמֵשׂ עַל הָאָרֶץ.</b>
(מה) <b>כִּי אֲנִי ה' הַמַּעֲלֶה אֶתְכֶם מֵאֶרֶץ מִצְרַיִם לִהְיֹת לָכֶם לֵאלֹהִים, וִהְיִיתֶם קְדֹשִׁים כִּי קָדוֹשׁ אָנִי.</b> הדינים הללו אינם חלים על המין האנושי בכללותו אלא על עם ה'. כיוון שעם ישראל נבחר על ידי ה' להיות מַמְלֶכֶת כֹּהֲנִים וְגוֹי קָדוֹשׁ,<br>    עליו להיזהר מאכילתם וממגעם של כל המוגדרים כטמאים.
(מו) <b>זֹאת תּוֹרַת הַבְּהֵמָה וְהָעוֹף וְכֹל נֶפֶשׁ הַחַיָּה הָרֹמֶשֶׂת</b>, המתנועעת והמתרבה<br>    <b>בַּמָּיִם וּלְכָל נֶפֶשׁ הַשֹּׁרֶצֶת עַל הָאָרֶץ.</b>
(מז) בכולם יש<br>    <b>לְהַבְדִּיל בֵּין הַטָּמֵא וּבֵין הַטָּהֹר,</b> בצדדים השונים של טומאה וטהרה שהוזכרו כאן, החל מטומאה הנובעת ממוות ובה כרוך ריחוק ממגע וכדומה, כגון טומאת נבלות שנזכרה כאן, ועד המשמעות הנוספת של חלוקת 'טמא' ו'טהור' –<br>    <br>    <b>וּבֵין הַחַיָּה הַנֶּאֱכֶלֶת וּבֵין הַחַיָּה אֲשֶׁר לֹא תֵאָכֵל.</b>
<h2>פרק יב</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל בְּנֵי יִשְׂרָאֵל לֵאמֹר: אִשָּׁה כִּי תַזְרִיעַ,</b> תקלוט זרע, תהרה, <br>    <b>וְ</b> היה<br>    אם <br>    <b>יָלְדָה זָכָר</b><br>    <b>–</b><br>    <b>וְטָמְאָה שִׁבְעַת יָמִים,</b><br>    <b>כִּימֵי</b>, כמו משך<br>    <b>נִדַּת</b>, הרחקת<br>    <br>    <b>דְּוֹתָהּ</b>, חוליה או סבלה הכרוך בדם הנידה,<br>    כך יולדת זכר<br>    <b>תִּטְמָא.</b>
(ג) מכיוון שמדובר ביולדת זכר, הכתוב מוסיף בדרך אגב את המצווה האמורה בספר בראשית<br>    שנוהגת לאחר שבעת הימים הללו – <br>    <b>וּבַיּוֹם הַשְּׁמִינִי יִמּוֹל בְּשַׂר עָרְלָתוֹ.</b>
(ד) לאחר שבעת ימי הטומאה – <br>    <b>וּשְׁלֹשִׁים יוֹם וּשְׁלֹשֶׁת יָמִים תֵּשֵׁב</b>, תשהה <br>    <b>בִּדְמֵי טָהֳרָה.</b> למרות שתיתכן שתיתת דם גם לאחר השבוע הראשון, דם זה נחשב דם טהרה. במשך שלושים ושלושה הימים הבאים – המשלימים לארבעים יום מאז הלידה – כבר לא חלים עליה דיני ההרחקה מבעלה של אשה נידה או יולדת. ועם זאת – <br>    <b>בְּכָל קֹדֶשׁ לֹא תִגָּע, וְאֶל הַמִּקְדָּשׁ לֹא תָבֹא עַד מְלֹאת יְמֵי טָהֳרָהּ.</b> רק בסוף ארבעים היום היא תיטהר לחלוטין מהטומאה הכרוכה בלידה.
(ה) <b>וְאִם נְקֵבָה תֵלֵד, וְטָמְאָה שְׁבֻעַיִם כְּנִדָּתָהּ</b>, כדין ריחוקה בימי הנידות מבעלה ומכל דבר שהיא עלולה לטמא. <br>    <b>וְשִׁשִּׁים יוֹם וְשֵׁשֶׁת יָמִים תֵּשֵׁב עַל דְּמֵי טָהֳרָה.</b> ימי הטומאה וימי הטהרה מן הטומאה בלידת בת כפולים מאלה של הבן.
(ו) <b>וּבִמְלֹאת יְמֵי טָהֳרָהּ,</b> כאשר תסתיים תקופה זו – ארבעים יום <br>    <b>לְבֵן אוֹ</b> שמונים יום <br>    <b>לְבַת,</b> על מנת להיטהר לגמרי – <br>    <b>תָּבִיא</b> למקדש, בעצמה או על ידי שליח,<br>    <b>כֶּבֶשׂ בֶּן שְׁנָתוֹ לְ</b> קרבן<br>    <b>עֹלָה, ו</b>עוף <br>    <b>בֶן יוֹנָה אוֹ תֹר</b>, לפי בחירתה, <br>    <b>לְחַטָּאת, אֶל פֶּתַח אֹהֶל מוֹעֵד אֶל הַכֹּהֵן.</b>
(ז) <b>וְהִקְרִיבוֹ</b> הכהן את הקרבן <br>    <b>לִפְנֵי ה',</b> כדרך שמקריבים עולה וחטאת, <br>    <b>וְכִפֶּר עָלֶיהָ, וְטָהֲרָה מִמְּקֹר</b>, ממוצא<br>    <b>דָּמֶיהָ,</b> מרחמה. רק אז היא נטהרת מן הדמים, שהפסיקו לצאת מגופה מזמן, אם הלידה הייתה רגילה. <br>    <b>זֹאת תּוֹרַת הַיֹּלֶדֶת לַזָּכָר אוֹ לַנְּקֵבָה.</b> אלה הן ההלכות השייכות לה.
(ח) קרבן עולה מובא בדרך כלל מתוך נדבת לבו של אדם, וכבר נאמר שאפשר להביאו בכמה דרכים: אדם עשוי להביא שור גדול, גדי קטן או עוף.<br>    היולדת אינה מביאה את העולה כנדבה, אלא היא מחויבת להביאה בעקבות הלידה. לכן באה ההתייחסות גם ליולדות מחוסרות אמצעים – <br>    <b>וְאִם לֹא תִמְצָא יָדָהּ דֵּי שֶׂה,</b> אם אין לה מספיק כסף לקנות שה לעולה, <br>    <b>וְלָקְחָה</b><br>    <b>שְׁתֵּי תֹרִים אוֹ שְׁנֵי בְּנֵי יוֹנָה</b>, זוג עופות הנקרא בלשון חכמים 'קן',<br>    עוף <br>    <b>אֶחָד לְעֹלָה</b> במקום הכבש, <br>    <b>וְאֶחָד לְחַטָּאת</b>, שבין כה וכה עליה להביא, <br>    <b>וְכִפֶּר עָלֶיהָ הַכֹּהֵן</b> בהקרבתם, <br>    <b>וְטָהֵרָה</b> לכל דבר ועניין, והיא מותרת להיכנס למקדש ולאכול את הקודשים.יש שהצרעת פוגעת במי שבא בעלילות על זולתו ומי שיחסו לחברה לקוי.
<h2>פרק יג</h2>
(א) <b>וַיְדַבֵּר ה' אֶל מֹשֶׁה וְאֶל אַהֲרֹן</b>. מכיוון שלכהנים תפקיד פעיל בענייני הצרעת, ה' פנה גם אל אהרן, המשמש כנציגם של הכהנים לדורותיהם.<br>    <br>    <b>לֵאמֹר:</b>
(ב) <b>אָדָם</b>, איש או אשה, קטן או גדול<br>    <br>    <b>כִּי יִהְיֶה בְעוֹר בְּשָׂרוֹ שְׂאֵת אוֹ סַפַּחַת אוֹ בַהֶרֶת,</b> סוגי כתמים בעור,<br>    <br>    <b>וְהָיָה בְעוֹר בְּשָׂרוֹ לְנֶגַע צָרָעַת. וְהוּבָא אֶל אַהֲרֹן הַכֹּהֵן אוֹ אֶל אַחַד מִבָּנָיו הַכֹּהֲנִים,</b> שהם בעלי הסמכות בנושא הצרעת.
(ג) <b>וְרָאָה הַכֹּהֵן אֶת הַנֶּגַע</b> ככתם לבן <br>    <b>בְּעוֹר הַבָּשָׂר, וְ</b> שה<br>    <b>שֵׂעָר בַּנֶּגַע הָפַךְ לָבָן</b>. הנגע איננו שטחי אלא מגיע לשורשי השֵּׂער, כך שבגלל הנגע הלבינו גם השערות שבמקום.<br>    <br>    <b>ו</b> נוסף על כך, <br>    <b>מַרְאֵה הַנֶּגַע עָמֹק מֵעוֹר בְּשָׂרוֹ</b>. אף על פי שהנגע נמצא על העור, צבעוֹ או תכונות אחרות גורמות לנגע להיראות כאילו היה שקוע בתוך העור.<br>    נתונים אלו מורים כי <br>    <b>נֶגַע צָרַעַת הוּא</b> מכל צד, ולכן <br>    <b>וְרָאָהוּ הַכֹּהֵן</b>– <br>    <b>וְטִמֵּא אֹתוֹ.</b> הוא קובע שאיש זה מצורע.
(ד) <b>ו</b> לעומת זאת, <br>    <b>אִם בַּהֶרֶת לְבָנָה הִוא בְּעוֹר בְּשָׂרוֹ,</b> אך אין מופיעים הסימנים האחרים – <br>    <b>וְעָמֹק אֵין מַרְאֶהָ מִן הָעוֹר וּשְׂעָרָה לֹא הָפַךְ לָבָן</b>– <br>    <b>וְהִסְגִּיר הַכֹּהֵן</b> הכהן יורה לבודד<br>    לצורך מעקב <br>    <b>אֶת</b> בעל<br>    <b>הַנֶּגַע שִׁבְעַת יָמִים.</b> ייתכן שהכהן סימן תחילה את גבולותיו של הנגע הראשוני.
(ה) <b>וְרָאָהוּ הַכֹּהֵן</b> שוב <br>    <b>בַּיּוֹם הַשְּׁבִיעִי</b> של ההסגר,<br>    <b>וְהִנֵּה הַנֶּגַע עָמַד בְּעֵינָיו,</b> נשאר במראהו כשהיה, <br>    <b>לֹא פָשָׂה</b>, התפשט<br>    <b>הַנֶּגַע בָּעוֹר</b> מגודלו המקורי – <br>    <b>וְהִסְגִּירוֹ הַכֹּהֵן שִׁבְעַת יָמִים שֵׁנִית.</b>
(ו) <b>וְרָאָה הַכֹּהֵן אֹתוֹ בַּיּוֹם הַשְּׁבִיעִי שֵׁנִית,</b> ולמעשה זוהי הראייה השלישית, <br>    <b>וְהִנֵּה כֵּהָה הַנֶּגַע,</b> לבנוניתו הוחלשה, או על כל פנים –<br>    <br>    <b>וְלֹא פָשָׂה הַנֶּגַע בָּעוֹר</b>– <br>    <b>וְטִהֲרוֹ הַכֹּהֵן,</b><br>    <b>מִסְפַּחַת</b>, מין מחלת עור שאין בה שום טומאה,<br>    <b>הִוא.</b><br>    <b>וְכִבֶּס</b> אותו אדם שהיה בהסגר את<br>    <b>בְּגָדָיו</b>– <br>    <b>וְטָהֵר</b>.
(ז) <b>וְ</b> אולם<br>    <b>אִם פָּשֹׂה תִפְשֶׂה הַמִּסְפַּחַת בָּעוֹר</b>, החלק הנגוע גדל<br>    <b>אַחֲרֵי הֵרָאֹתוֹ</b>, שנראה בתום ההסגר הראשון<br>    <b>אֶל הַכֹּהֵן לְ</b> שם<br>    <b>טָהֳרָתוֹ</b>– <br>    <b>וְנִרְאָה שֵׁנִית</b>, שוב<br>    <b>אֶל הַכֹּהֵן.</b>
(ח) <b>וְרָאָה הַכֹּהֵן, וְהִנֵּה פָּשְׂתָה הַמִּסְפַּחַת בָּעוֹר</b>– <br>    <b>וְטִמְּאוֹ הַכֹּהֵן, צָרַעַת הִוא.</b>
(ט) <b>נֶגַע צָרַעַת כִּי תִהְיֶה בְּאָדָם</b>– <br>    <b>וְהוּבָא אֶל הַכֹּהֵן.</b>
(י) <b>וְרָאָה הַכֹּהֵן, וְהִנֵּה שְׂאֵת לְבָנָה בָּעוֹר,</b> נגע שנראה מוגבה ממה שסביבו, גם אם איננו מוגבה בפועל,<br>    <br>    <b>וְהִיא הָפְכָה</b>, שינתה את מראהָ, כך שה<br>    <b>שֵׂעָר</b> שבה הפך<br>    <b>לָבָן,</b><br>    <b>וּמִחְיַת,</b> או צמיחת<br>    <br>    <b>בָּשָׂר חַי בַּשְׂאֵת</b>. בחלק הנגוע מופיעה רקמה שנראית בריאה לגמרי,
(יא) <b>צָרַעַת נוֹשֶׁנֶת</b>, ממושכת<br>    <b>הִוא בְּעוֹר בְּשָׂרוֹ</b>– <br>    <b>וְטִמְּאוֹ הַכֹּהֵן.</b> צמיחת הבשר הבריא איננה גורם מטהר, אדרבא, היא מוכיחה על התיישנותה של הצרעת.<br>    <b>לֹא יַסְגִּרֶנּוּ</b>, אין צורך להסגיר אותו, <br>    <b>כִּי טָמֵא הוּא</b> מיד.
(יב) <b>וְאִם פָּרוֹחַ תִּפְרַח הַצָּרַעַת</b>, הכתם גדל וגדל<br>    <b>בָּעוֹר, וְכִסְּתָה הַצָּרַעַת אֵת כָּל עוֹר הַנֶּגַע</b>, את כל עור האדם <br>    <b>מֵרֹאשׁוֹ וְעַד רַגְלָיו, לְכָל מַרְאֵה עֵינֵי הַכֹּהֵן,</b> כל צבע העור החשוף למבט הכהן התבהר כגון הנגע.
(יג) <b>וְרָאָה הַכֹּהֵן, וְהִנֵּה כִסְּתָה הַצָּרַעַת אֶת כָּל בְּשָׂרוֹ,</b> ולא נשאר מקום גלוי שאינו נגוע, <br>    <b>וְטִהַר אֶת הַנָּגַע.</b> מאחר ש<br>    <b>כֻּלּוֹ הָפַךְ לָבָן</b>– <br>    <b>טָהוֹר הוּא.</b> כתם אחד בעור האדם מטמא אותו, אבל אם פורחת הצרעת בכל גופו, הוא נחשב טהור.
(יד) <b>ו</b> אולם<br>    <b>בְיוֹם הֵרָאוֹת בּוֹ בָּשָׂר חַי</b>, כאשר חוזר מקצת הבשר למראהו הטבעי, החי – דווקא אז<br>    <b>יִטְמָא.</b>
(טו) <b>וְרָאָה הַכֹּהֵן אֶת הַבָּשָׂר הַחַי</b>– <br>    <b>וְטִמְּאוֹ,</b> יחרוץ את טומאתו.<br>    <b>הַבָּשָׂר הַחַי טָמֵא הוּא, צָרַעַת הוּא.</b> באופן פרדוקסלי, אם כולו נגוע – הוא טהור; אם רק מקצתו – טמא.
(טז) <b>אוֹ כִי</b>, אך אם לאחר שנראה בו בשר חי כלשהו ונטמא, <br>    <b>יָשׁוּב</b> אותו חלק של<br>    <b>הַבָּשָׂר הַחַי וְנֶהְפַּךְ לְלָבָן</b>– <br>    <b>וּבָא אֶל הַכֹּהֵן.</b>
(יז) <b>וְרָאָהוּ הַכֹּהֵן, וְהִנֵּה נֶהְפַּךְ</b> עור <br>    <b>הַנֶּגַע לְלָבָן</b>– <br>    <b>וְטִהַר הַכֹּהֵן אֶת הַנֶּגַע, טָהוֹר הוּא.</b> הוא יחזור וייטהר.
(יח) <b>וּבָשָׂר כִּי יִהְיֶה בוֹ</b>, כלומר<br>    <b>בְעֹרוֹ שְׁחִין</b>, מחלת עור מסוימת, אולי דלקתית. לדעת חכמים, שחין הוא מחלה שקשורה לחום יתר – מין כווייה שאיננה מכנית,<br>    <br>    <b>וְנִרְפָּא.</b>
(יט) <b>וְהָיָה בִּמְקוֹם הַשְּׁחִין,</b> שעדיין לא נתאחה בו העור לחלוטין,<br>    <br>    <b>שְׂאֵת לְבָנָה אוֹ בַהֶרֶת לְבָנָה אֲדַמְדָּמֶת.</b> נגע זה, שגווניו לבנים ואדום לא הוזכר עד כה <br>    <b>–</b><br>    <br>    <b>וְנִרְאָה אֶל הַכֹּהֵן.</b>
(כ) <b>וְרָאָה הַכֹּהֵן, וְהִנֵּה מַרְאֶהָ</b> של הבהרת<br>    <br>    <b>שָׁפָל</b>, נמוך<br>    <b>מִן הָעוֹר, וּשְׂעָרָהּ הָפַךְ לָבָן</b>, כאמור, זהו אחד מסימני הטומאה – <br>    <b>וְטִמְּאוֹ הַכֹּהֵן, נֶגַע צָרַעַת הִוא,</b> שכן<br>    <b>בַּ</b> מקום שהיה בו קודם <br>    <b>שְּׁחִין פָּרָחָה.</b>
(כא) <b>וְאִם יִרְאֶנָּה הַכֹּהֵן, וְהִנֵּה אֵין בָּהּ שֵׂעָר לָבָן, וּשְׁפָלָה אֵינֶנָּה מִן הָעוֹר, וְהִיא כֵהָה</b>, הלובן שבה חלש יחסית ומשום כך אינו נראה עמוק מהעור <br>    <b>–</b><br>    <br>    <b>וְהִסְגִּירוֹ הַכֹּהֵן</b> במקום מסוים<br>    <br>    <b>שִׁבְעַת יָמִים.</b>
(כב) <b>וְ</b> אחרי שבעה ימים חוזרים ובודקים אותו: <br>    <b>אִם פָּשֹׂה תִפְשֶׂה</b>, תתפשט <br>    <b>בָּעוֹר</b>– <br>    <b>וְטִמֵּא הַכֹּהֵן אֹתוֹ, נֶגַע הִוא.</b>
(כג) <b>וְ</b> אולם<br>    <b>אִם תַּחְתֶּיהָ תַּעֲמֹד הַבַּהֶרֶת,</b> אם נשארה באותו גודל ו<br>    <b>לֹא פָשָׂתָה</b>– <br>    <b>צָרֶבֶת</b>, רושם דלקת, צלקת<br>    <b>הַשְּׁחִין הִוא.</b> אין היא אלא תוצאה טבעית מן השחין, ואינה משמעותית לענייני טומאה וטהרה, ולכן – <br>    <b>וְטִהֲרוֹ הַכֹּהֵן.</b>
(כד) <b>אוֹ בָשָׂר כִּי יִהְיֶה בְעֹרוֹ מִכְוַת</b>, כווית<br>    <b>אֵשׁ.</b><br>    <b>וְהָיְתָה</b>, תופיע במקום <br>    <b>מִחְיַת</b>, התרפאות<br>    <b>הַמִּכְוָה</b><br>    <b>בַּהֶרֶת לְבָנָה אֲדַמְדֶּמֶת אוֹ לְבָנָה,</b>
(כה) <b>וְרָאָה אֹתָהּ הַכֹּהֵן,</b><br>    <b>וְהִנֵּה נֶהְפַּךְ שֵׂעָר לָבָן בַּבַּהֶרֶת וּמַרְאֶהָ עָמֹק מִן הָעוֹר</b>– <br>    <b>צָרַעַת הִוא, בַּמִּכְוָה</b>, במקום הכווייה<br>    <b>פָּרָחָה. וְטִמֵּא אֹתוֹ הַכֹּהֵן, נֶגַע צָרַעַת הִוא.</b>
(כו) <b>וְאִם יִרְאֶנָּה הַכֹּהֵן, וְהִנֵּה אֵין בַּבַּהֶרֶת שֵׂעָר לָבָן, וּשְׁפָלָה אֵינֶנָּה מִן הָעוֹר, וְהִוא כֵהָה</b><br>    – <br>    <b>וְהִסְגִּירוֹ הַכֹּהֵן שִׁבְעַת יָמִים.</b>
(כז) <b>וְרָאָהוּ הַכֹּהֵן בַּיּוֹם הַשְּׁבִיעִי.</b><br>    <b>אִם פָּשֹׂה תִפְשֶׂה</b> הבהרת<br>    <b>בָּעוֹר</b>– <br>    <b>וְטִמֵּא הַכֹּהֵן אֹתוֹ,</b> משום ש<br>    <b>נֶגַע צָרַעַת הִוא.</b>
(כח) <b>וְאִם תַּחְתֶּיהָ</b>, במקומה <br>    <b>תַעֲמֹד הַבַּהֶרֶת</b>,<br>    <b>לֹא פָשְׂתָה בָעוֹר, וְהִוא כֵהָה</b>, שאינה בהירה כמו שהייתה מתחילה<br>    – <br>    <b>שְׂאֵת הַמִּכְוָה הִוא, וְטִהֲרוֹ הַכֹּהֵן כִּי צָרֶבֶת</b>, צלקת שנותרה מן<br>    <b>הַמִּכְוָה</b>, הכוויה<br>    <b>הִוא.</b>
(כט) <b>וְאִישׁ אוֹ אִשָּׁה כִּי יִהְיֶה בוֹ נָגַע בְּרֹאשׁ אוֹ בְזָקָן.</b>
(ל) <b>וְרָאָה הַכֹּהֵן אֶת הַנֶּגַע,</b> אך אינו יודע אם הנגע הוא סימפטום של מחלה, בא בעקבות תאונה או שמא הוא סימן לצרעת.<br>    <br>    <b>וְהִנֵּה מַרְאֵהוּ עָמֹק מִן הָעוֹר, וּבוֹ שֵׂעָר צָהֹב</b> ולא לבן, אך גם לא צבעו הטבעי,<br>    <b>דָּק</b>– השֵּׂער שונה מן הרגיל בצבעו ובעוביו<br>    – <br>    <b>וְטִמֵּא אֹתוֹ הַכֹּהֵן, נֶתֶק הוּא.</b> כך שמו של סוג הנגע הזה, מפני ניתוק השער הטבעי משֶּׁטח הנגע. <br>    <b>צָרַעַת הָרֹאשׁ אוֹ הַזָּקָן הוּא.</b>
(לא) <b>וְכִי יִרְאֶה הַכֹּהֵן אֶת נֶגַע הַנֶּתֶק, וְהִנֵּה אֵין מַרְאֵהוּ עָמֹק מִן הָעוֹר וְ</b> עם<br>    זאת<br>    <b>שֵׂעָר שָׁחֹר</b>, שהוא הצבע השכיח של שערותיו של בן ישראל,<br>    <b>אֵין בּוֹ</b> כדרכה של קרקפת בריאה – <br>    <b>וְהִסְגִּיר הַכֹּהֵן אֶת נֶגַע הַנֶּתֶק שִׁבְעַת יָמִים.</b>
(לב) <b>וְרָאָה הַכֹּהֵן אֶת הַנֶּגַע בַּיּוֹם הַשְּׁבִיעִי, וְהִנֵּה לֹא פָשָׂה הַנֶּתֶק, וְלֹא הָיָה בוֹ שֵׂעָר צָהֹב, וּמַרְאֵה הַנֶּתֶק אֵין עָמֹק מִן הָעוֹר.</b>
(לג) במקרה זה יש להמשיך ולבדוק את הנגע: <br>    <b>וְהִתְגַּלָּח</b>, המצורע המוסגר יגלח את השֵּׂער שמסביב לנגע,<br>    <br>    <b>וְ</b> אילו<br>    <b>אֶת הַנֶּתֶק</b>, השער שצומח בנתק או בגבולותיו<br>    <br>    <b>לֹא יְגַלֵּחַ.</b> ובכך ניתן לבדוק את גבולות הנגע וכיצד הוא מתפתח. <br>    <b>וְהִסְגִּיר הַכֹּהֵן אֶת הַנֶּתֶק</b><br>    <b>שִׁבְעַת יָמִים שֵׁנִית,</b> במעין מעמד ביניים בין טהור לטמא.
(לד) <b>וְרָאָה הַכֹּהֵן אֶת הַנֶּתֶק</b> שוב<br>    <b>בַּיּוֹם הַשְּׁבִיעִי, וְהִנֵּה לֹא פָשָׂה הַנֶּתֶק בָּעוֹר, וּמַרְאֵהוּ אֵינֶנּוּ עָמֹק מִן הָעוֹר</b>– <br>    <b>וְטִהַר אֹתוֹ הַכֹּהֵן, וְכִבֶּס בְּגָדָיו וְטָהֵר.</b>
(לה) <b>וְאִם</b> בזמן ההסגר הנתק אמנם לא התפשט, אבל<br>    <b>פָּשֹׂה יִפְשֶׂה הַנֶּתֶק בָּעוֹר אַחֲרֵי טָהֳרָתוֹ</b>–
(לו) <b>וְרָאָהוּ הַכֹּהֵן, וְהִנֵּה פָּשָׂה הַנֶּתֶק בָּעוֹר,</b> כיוון שכך – <br>    <b>לֹא יְבַקֵּר</b>, לא יצטרך לבחון<br>    <b>הַכֹּהֵן לַשֵּׂעָר הַצָּהֹב,</b> אם יש או אין בו שער צהוב – <br>    <b>טָמֵא הוּא.</b> הפשיון לבדו מהווה סימן להחליט את טומאת הנגע.
(לז) <b>וְאִם בְּעֵינָיו עָמַד הַנֶּתֶק</b> לאחר ההסגר,<br>    <b>וְשֵׂעָר שָׁחֹר צָמַח בּוֹ,</b> סימן הוא ש<br>    <b>נִרְפָּא הַנֶּתֶק, טָהוֹר הוּא</b>– <br>    <b>וְטִהֲרוֹ הַכֹּהֵן.</b> אף על פי שנרפא הנתק וכבר אין בו סיבה לטומאה, צריך שהכהן יקבע את טהרתו.
(לח) <b>וְאִישׁ אוֹ אִשָּׁה כִּי יִהְיֶה בְעוֹר בְּשָׂרָם בֶּהָרֹת בֶּהָרֹת לְבָנֹת,</b> כתמים לבנים,
(לט) <b>וְרָאָה הַכֹּהֵן, וְהִנֵּה בְעוֹר בְּשָׂרָם בֶּהָרֹת כֵּהוֹת לְבָנֹת,</b> לבנבנות, שאינן לבנות לחלוטין – <br>    <b>בֹּהַק</b>, מחלת עור מסוימת<br>    <b>הוּא, פָּרַח בָּעוֹר,</b> ולכן <br>    <b>טָהוֹר הוּא.</b>
(מ) <b>וְאִישׁ כִּי יִמָּרֵט רֹאשׁוֹ</b>, ובכלל זה מי שינשור שערו מסיבות אחרות <br>    <b>–</b><br>    <br>    <b>קֵרֵחַ הוּא,</b>ו<br>    <b>טָהוֹר הוּא,</b> שהרי לקרחת כשלעצמה אין משמעות מבחינת דיני הטומאה.
(מא) <b>וְ</b> כן<br>    <b>אִם מִפְּאַת פָּנָיו</b>, מן הצד הקדמי<br>    <b>יִמָּרֵט רֹאשׁוֹ –</b><br>    <br>    <b>גִּבֵּחַ הוּא,</b> ואף זו תופעה טבעית, ולכן <br>    <b>טָהוֹר הוּא.</b>
(מב) <b>וְ</b> אולם<br>    <b>כִי יִהְיֶה בַקָּרַחַת אוֹ בַגַּבַּחַת נֶגַע לָבָן אֲדַמְדָּם</b>, כאשר יש בקרחת נגע לבן בגוון אדום – <br>    <b>צָרַעַת פֹּרַחַת הִוא בְּקָרַחְתּוֹ אוֹ בְגַבַּחְתּוֹ.</b>
(מג) <b>וְרָאָה אֹתוֹ הַכֹּהֵן, וְהִנֵּה שְׂאֵת הַנֶּגַע לְבָנָה אֲדַמְדֶּמֶת בְּקָרַחְתּוֹ אוֹ בְגַבַּחְתּוֹ,</b> והיא <br>    <b>כְּמַרְאֵה צָרַעַת עוֹר בָּשָׂר</b>, זהה למראה הצרעת הרגילה שבעור הבשר –
(מד) <b>אִישׁ צָרוּעַ הוּא. טָמֵא הוּא. טַמֵּא יְטַמְּאֶנּוּ הַכֹּהֵן, בְּרֹאשׁוֹ</b> הופיע<br>    <b>נִגְעוֹ.</b> זוהי צרעת עור רגילה, אלא שנעדר ממנה סימן הטומאה של צבע השער, מאחר שמדובר באזור קירח בקרקפת.
(מה) <b>וְהַצָּרוּעַ אֲשֶׁר בּוֹ הַנֶּגַע,</b> שהכהן הכריז עליו שהוא מצורע,<br>    <b>בְּגָדָיו יִהְיוּ פְרֻמִים,</b> קרועים. עליו לקרוע בגדיו, בין השאר כאות אבל,<br>    <br>    <b>וְרֹאשׁוֹ יִהְיֶה פָרוּעַ,</b> מגודל.<br>    <br>    <b>וְעַל שָׂפָם יַעְטֶה,</b> יעטוף. פיו ושפמו יכוסו בבגדו העליון,<br>    <b>וְ"טָמֵא, טָמֵא" יִקְרָא.</b> הוא יכריז ויודיע לאחרים שהוא טמא.
(מו) <b>כָּל יְמֵי אֲשֶׁר הַנֶּגַע בּוֹ</b>– <br>    <b>יִטְמָא. טָמֵא הוּא. בָּדָד יֵשֵׁב, מִחוּץ לַמַּחֲנֶה מוֹשָׁבוֹ.</b> שם הוא מנותק כמעט לחלוטין מחברתם של בני אדם.ושמא פירוט המינים הנטמאים, החוזר כמעט בכל פסוק ופסוק בעניין, בא להדגיש את פלאיותה.
(מז) <b>וְהַבֶּגֶד כִּי יִהְיֶה בוֹ נֶגַע צָרָעַת, בְּבֶגֶד צֶמֶר אוֹ בְּבֶגֶד פִּשְׁתִּים.</b> אין מדובר בכתם שבא מגורם חיצוני או כזה שאפשר להסירו בפשטות ברחיצה וכדומה, אלא בכתם חריג הצומח על הבגד בלא סיבה גלויה.
(מח) ולא רק בבגד ארוג יכול להימצא הנגע – <br>    <b>אוֹ בִשְׁתִי</b>, בחוטי האורך היסודיים שעליהם מושתת האריג <br>    <b>אוֹ בְעֵרֶב</b>, החוטים הנארגים בחוטי השתי לרוחב<br>    <b>לַפִּשְׁתִּים וְלַצָּמֶר,</b><br>    <b>אוֹ בְעוֹר</b> המשמש בגד או כלי, דוגמת מעיל או שטיח העשויים מחתיכת עור של בעל חיים כמות שהיא,<br>    <br>    <b>אוֹ בְּכָל מְלֶאכֶת עוֹר</b>, כלי העשוי בין השאר מפיסות או מרצועות של עור.
(מט) <b>וְהָיָה הַנֶּגַע יְרַקְרַק אוֹ אֲדַמְדָּם</b> שאיננו נראה טבעי, ועל כן בוודאי הוא מראה שצמח מהבגד עצמו. כאשר מופיע כתם כזה <br>    <b>בַּבֶּגֶד אוֹ בָעוֹר אוֹ בַשְּׁתִי אוֹ בָעֵרֶב אוֹ בְכָל כְּלִי עוֹר</b>– <br>    <b>נֶגַע צָרַעַת הוּא, וְהָרְאָה אֶת הַכֹּהֵן.</b> יש להראותו לכהן.
(נ) <b>וְרָאָה הַכֹּהֵן אֶת הַנָּגַע, וְהִסְגִּיר אֶת הַנֶּגַע שִׁבְעַת יָמִים</b> בבידוד למעקב.
(נא) שלא כבצרעת הגוף, כאן לעולם אי אפשר לקבוע בהחלט את טומאת הבגד בראייתו הראשונה של הכהן אלא רק בראייה חוזרת – <br>    <b>וְרָאָה אֶת הַנֶּגַע בַּיּוֹם הַשְּׁבִיעִי כִּי פָשָׂה</b>, התפשט <br>    <b>הַנֶּגַע בַּבֶּגֶד אוֹ בַשְּׁתִי אוֹ בָעֵרֶב אוֹ בָעוֹר, לְכֹל אֲשֶׁר יֵעָשֶׂה הָעוֹר לִמְלָאכָה</b>– <br>    <b>צָרַעַת מַמְאֶרֶת</b>, מחסרת ופוגעת בלא תקנה<br>    <br>    <b>הַנֶּגַע. טָמֵא הוּא.</b> זהו אות משמים המורה שהבגד מורחק.
(נב) לכן – <br>    <b>וְשָׂרַף אֶת הַבֶּגֶד אוֹ אֶת הַשְּׁתִי אוֹ אֶת הָעֵרֶב, בַּצֶּמֶר אוֹ בַפִּשְׁתִּים, אוֹ אֶת כָּל כְּלִי הָעוֹר אֲשֶׁר יִהְיֶה בוֹ הַנָּגַע</b>, הבגד או הכלי כולו טמא,<br>    <b>כִּי צָרַעַת מַמְאֶרֶת הִוא</b>– <br>    <b>בָּאֵשׁ תִּשָּׂרֵף.</b>
(נג) <b>וְאִם יִרְאֶה הַכֹּהֵן</b> בתום שבעת הימים, <br>    <b>וְהִנֵּה לֹא פָשָׂה הַנֶּגַע בַּבֶּגֶד אוֹ בַשְּׁתִי אוֹ בָעֵרֶב אוֹ בְּכָל כְּלִי עוֹר</b>–
(נד) <b>וְצִוָּה הַכֹּהֵן,</b> ולפי הוראתו – <br>    <b>וְכִבְּסוּ</b> בחומרים מסוימים<br>    <br>    <b>אֵת</b> הדבר <br>    <b>אֲשֶׁר בּוֹ הַנָּגַע, וְהִסְגִּירוֹ שִׁבְעַת יָמִים שֵׁנִית.</b>
(נה) <b>וְרָאָה הַכֹּהֵן אַחֲרֵי הֻכַּבֵּס</b>, שכיבסו<br>    <b>אֶת הַנֶּגַע,</b><br>    <b>וְהִנֵּה לֹא הָפַךְ הַנֶּגַע אֶת עֵינוֹ,</b> מראהו. גון הנגע נשאר כמו שהיה, <br>    <b>וְ</b> אף אם<br>    <b>הַנֶּגַע לֹא פָשָׂה</b>– בכל זאת <br>    <b>טָמֵא הוּא, בָּאֵשׁ תִּשְׂרְפֶנּוּ.</b><br>    <b>פְּחֶתֶת</b>, מגרעת, הפסד,<br>    או: גומה<br>    <br>    <b>הִוא</b>. כך מכונה צרעת הבגד<br>    <b>בְּקָרַחְתּוֹ</b>, בצדו האחורי של הבגד<br>    <b>אוֹ בְגַבַּחְתּוֹ,</b> בצדו הקדמי.<br>    לעומת צרעת הגוף, שלעולם לא יהיה האדם מצורע מוחלט בלא אחד מסימני הטומאה, בצרעת הבגד ייתכן הדבר – אם יעמוד במראהו לאחר הכיבוס.
(נו) <b>וְאִם רָאָה הַכֹּהֵן, וְהִנֵּה כֵּהָה</b>, הוחלש צבע<br>    <b>הַנֶּגַע אַחֲרֵי הֻכַּבֵּס אֹתוֹ</b>– <br>    <b>וְקָרַע אֹתוֹ</b>, את החלק המנוגע <br>    <b>מִן הַבֶּגֶד אוֹ מִן הָעוֹר אוֹ מִן הַשְּׁתִי אוֹ מִן הָעֵרֶב.</b>
(נז) <b>וְאִם תֵּרָאֶה</b> הצרעת<br>    <b>עוֹד</b>, שוב<br>    <b>בַּבֶּגֶד אוֹ בַשְּׁתִי אוֹ בָעֵרֶב אוֹ בְכָל כְּלִי עוֹר.</b> הוא אמנם חתך והסיר את האזור הנגוע, אך הנגע שב להיראות בבגד או בעור – צרעת<br>    <b>פֹּרַחַת הִוא,</b> ולכן <br>    <b>בָּאֵשׁ תִּשְׂרְפֶנּוּ, אֵת</b> הדבר<br>    <b>אֲשֶׁר בּוֹ הַנָּגַע.</b>
(נח) <b>וְהַבֶּגֶד אוֹ הַשְּׁתִי אוֹ הָעֵרֶב אוֹ כָל כְּלִי הָעוֹר אֲשֶׁר תְּכַבֵּס, וְסָר מֵהֶם הַנָּגַע.</b> אם בעקבות הכיבוס נעלם הנגע ולא חזר – <br>    <b>וְכֻבַּס שֵׁנִית,</b> יוטבל במקווה מים<br>    <br>    <b>וְטָהֵר</b> מטומאתו.
(נט) <b>זֹאת תּוֹרַת</b>, משפטיו וחוקיו של<br>    <b>נֶגַע צָרַעַת בֶּגֶד הַצֶּמֶר אוֹ הַפִּשְׁתִּים אוֹ הַשְּׁתִי אוֹ הָעֵרֶב אוֹ כָּל כְּלִי עוֹר, לְטַהֲרוֹ אוֹ לְטַמְּאוֹ.</b>
<h2>פרק יד</h2>
(א) <b>וַיְדַבֵּר ה' אֶל משֶׁה לֵּאמֹר:</b>
(ב) <b>זֹאת תִּהְיֶה תּוֹרַת הַמְּצֹרָע בְּיוֹם</b>, בזמן<br>    <b>טָהֳרָתוֹ</b>, בשלב הריפוי <br>    <b>וְהוּבָא אֶל הַכֹּהֵן.</b> על המצורע לשוב אל הכהן, שכן לו הסמכות הבלעדית לטפל בנגע הצרעת.
(ג) <b>וְיָצָא הַכֹּהֵן אֶל מִחוּץ לַמַּחֲנֶה,</b> והמצורע יבוא לפניו לבדיקה.<br>    <br>    <b>וְרָאָה הַכֹּהֵן וְהִנֵּה נִרְפָּא</b>, נעלם כלעומת שבא<br>    <b>נֶגַע הַצָּרַעַת מִן הַצָּרוּעַ,</b> או הופיעו בו סימני טהרה<br>    –
(ד) <b>וְצִוָּה הַכֹּהֵן וְלָקַח</b> אדם כלשהו<br>    <b>לַמִּטַּהֵר</b> בעבור המצורע הנטהר מן הצרעת <br>    <b>שְׁתֵּי צִפֳּרִים חַיּוֹת טְהֹרוֹת</b> כלשהן. סתם ציפור שבמקרא היא דרור, או אולי ציפור קטנה מצייצת אחרת.<br>    <br>    <b>וְעֵץ אֶרֶז</b>, לפי המסורת זהו כפיס עץ, לא גדול במיוחד.<br>    <br>    <b>וּשְׁנִי תוֹלַעַת</b>, צמר שצבוע בצבע אדום מסוים,<br>    <br>    <b>וְאֵזֹב.</b>
(ה) <b>וְצִוָּה הַכֹּהֵן וְשָׁחַט אֶת הַצִּפּוֹר הָאֶחָת</b> מן השתיים <br>    <b>אֶל כְּלִי חֶרֶשׂ</b>, חרס, כך שדמה יישפך<br>    <b>עַל מַיִם חַיִּים</b> שנמצאים כבר בתוך הכלי.
(ו) <b>אֶת הַצִּפֹּר הַחַיָּה יִקַּח אֹתָהּ, וְאֶת עֵץ הָאֶרֶז וְאֶת שְׁנִי הַתּוֹלַעַת וְאֶת הָאֵזֹב, וְטָבַל אוֹתָם</b>, את שלושת החומרים הללו האגודים יחד<br>    <br>    <b>וְאֵת הַצִּפֹּר הַחַיָּה</b>, בראש גפיה וזנבה הסמוך לגוף<br>    <br>    <b>בְּ</b> תוך<br>    <b>דַם הַצִּפֹּר הַשְּׁחֻטָה</b>ש<br>    <b>עַל הַמַּיִם הַחַיִּים.</b>
(ז) <b>וְהִזָּה</b> יתיז מתערובת דם המתה והמים החיים שנספחה לפריטים הללו<br>    <b>עַל הַמִּטַּהֵר מִן הַצָּרַעַת שֶׁבַע פְּעָמִים, וְטִהֲרוֹ</b> באמצעות ההזאה הזו ובאמירת פיו,<br>    <br>    <b>וְשִׁלַּח</b>, ישחרר<br>    <b>אֶת הַצִּפֹּר הַחַיָּה עַל פְּנֵי הַשָּׂדֶה,</b> ובכך יסתיים תפקידה.
(ח) השלב הבא – <br>    <b>וְכִבֶּס</b>, יטביל<br>    <b>הַמִּטַּהֵר אֶת בְּגָדָיו,</b> כי גם הם נטמאו בלבשו אותם, <br>    <b>וְגִלַּח אֶת כָּל שְׂעָרוֹ, וְרָחַץ</b>, יטבול<br>    <br>    <b>בַּמַּיִם</b>– <br>    <b>וְטָהֵר.</b><br>    <b>וְאַחַר</b> כך <br>    <b>יָבוֹא אֶל</b> תוך <br>    <b>הַמַּחֲנֶה,</b><br>    <b>וְיָשַׁב מִחוּץ לְאָהֳלוֹ שִׁבְעַת יָמִים.</b> אמנם הוא כבר בתוך העיר או בתוך מחנה ישראל, אך עדיין נתון בבידוד מסוים – הוא מרוחק מביתו ומאשתו.<br>    לפי מסורת חכמים הוא מטמא במגעו אדם או כלים.
(ט) <b>וְהָיָה בַיּוֹם הַשְּׁבִיעִייְגַלַּח</b> שנית <br>    <b>אֶת כָּל שְׂעָרוֹ: אֶת רֹאשׁוֹ וְאֶת זְקָנוֹ וְאֵת גַּבֹּת עֵינָיו וְאֶת כָּל שְׂעָרוֹ יְגַלֵּחַ</b> מכל הגוף, או רק מהמקומות השעירים.<br>    <br>    <b>וְכִבֶּס אֶת בְּגָדָיו</b> שנית, <br>    <b>וְרָחַץ אֶת בְּשָׂרוֹ בַּמַּיִם</b>– <br>    <b>וְטָהֵר.</b>
(י) <b>וּבַיּוֹם הַשְּׁמִינִי יִקַּח שְׁנֵי כְבָשִׂים</b> זכרים<br>    <b>תְּמִימִים</b><br>    <b>וְכַבְשָׂה</b>, כִּבְשה<br>    <b>אַחַת בַּת שְׁנָתָהּ תְּמִימָה וּשְׁלֹשָׁה עֶשְׂרֹנִים</b>, שהם למעלה מ-7 ליטר במידות ימינו.<br>    <br>    <b>סֹלֶת מִנְחָה בְּלוּלָה בַשֶּׁמֶן וְלֹג אֶחָד</b>, כשליש ליטר<br>    <br>    <b>שָׁמֶן.</b>
(יא) <b>וְהֶעֱמִיד הַכֹּהֵן הַמְטַהֵר אֵת הָאִישׁ הַמִּטַּהֵר וְאֹתָם</b>– את הכבשים <br>    <b>לִפְנֵי ה',</b> מול<br>    <b>פֶּתַח אֹהֶל מוֹעֵד.</b>
(יב) <b>וְלָקַח הַכֹּהֵן אֶת הַכֶּבֶשׂ הָאֶחָד</b> מבין שני הכבשים האמורים, <br>    <b>וְהִקְרִיב אֹתוֹ לְ</b> קרבן <br>    <b>אָשָׁם, וְ</b> כן יקריב <br>    <b>אֶת לֹג הַשָּׁמֶן</b> שהביא<br>    המיטהר. <br>    <b>וְהֵנִיף אֹתָם</b>– את הכבש החי יחד<br>    עם הלוג<br>    <b>תְּנוּפָה לִפְנֵי ה'.</b>
(יג) <b>וְשָׁחַט אֶת הַכֶּבֶשׂ בּ</b> אותו <br>    <b>מקוֹם אֲשֶׁר יִשְׁחַט אֶת</b> קרבן <br>    <b>הַחַטָּאת וְאֶת</b> קרבן <br>    <b>הָעֹלָה, בִּמְקוֹם הַקֹּדֶשׁ.</b> כבר נאמר שאת החטאת יש לשחוט במקום העולה, על ירך המזבח צפונה,<br>    ולא במקום אחר בחצר המשכן כמו קודשים קלים, <br>    <b>כִּי כַּחַטָּאת</b> כך <br>    <b>הָאָשָׁם הוּא לַכֹּהֵן,</b> בכל הקשור לעבודת הכהן,<br>    או: בכך שהוא ניתן לכהן ולא לאחרים.<br>    סימן הוא כי<br>    <b>קֹדֶשׁ קָדָשִׁים הוּא,</b> מהקודשים החמורים.
(יד) <b>וְלָקַח הַכֹּהֵן מִדַּם</b> קרבן<br>    <b>הָאָשָׁם</b> שנשחט, <br>    <b>וְנָתַן הַכֹּהֵן</b> מהדם <br>    <b>עַל תְּנוּךְ</b>, חלק מסוים<br>    ב<br>    <b>אֹזֶן הַמִּטַּהֵר הַיְמָנִית וְעַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית.</b>
(טו) <b>וְלָקַח הַכֹּהֵן</b> ביד ימין <br>    <b>מִלֹּג הַשָּׁמֶן</b> שהביא המיטהר, <br>    <b>וְיָצַק עַל כַּף הַכֹּהֵן</b>, על כף כהן אחר או על כפו שלו<br>    <br>    <b>הַשְּׂמָאלִית</b> הקעורה.
(טז) <b>וְטָבַל הַכֹּהֵן אֶת אֶצְבָּעוֹ הַיְמָנִית מִן הַשֶּׁמֶן</b>, בשמן<br>    <b>אֲשֶׁר</b> אגור <br>    <b>עַל כַּפּוֹ הַשְּׂמָאלִית,</b><br>    <b>וְהִזָּה מִן הַשֶּׁמֶן בְּאֶצְבָּעוֹ שֶׁבַע פְּעָמִים לִפְנֵי ה',</b> לכיוון הקודש.
(יז) <b>וּמִיֶּתֶר הַשֶּׁמֶן אֲשֶׁר</b> נשאר בוודאי <br>    <b>עַל כַּפּוֹ,</b><br>    <b>יִתֵּן הַכֹּהֵן עַל תְּנוּךְ אֹזֶן הַמִּטַּהֵר הַיְמָנִית וְעַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית, עַל דַּם הָאָשָׁם</b> שנתן באותם המקומות. גם לאחר שניתנות שלוש טיפות נוספות על גוף המיטהר, עוד נשאר שמן בכף היד הקעורה.
(יח) <b>וְהַנּוֹתָר בַּשֶּׁמֶן אֲשֶׁר עַל כַּף הַכֹּהֵן,</b><br>    <b>יִתֵּן</b>, ימרח הכהן<br>    <b>עַל רֹאשׁ הַמִּטַּהֵר.</b><br>    <b>וְכִפֶּר</b> בכך <br>    <b>עָלָיו הַכֹּהֵן לִפְנֵי ה'.</b>
(יט) <b>וְעָשָׂה הַכֹּהֵן אֶת</b> עבודת כבשת<br>    <b>הַחַטָּאת</b> שהביא המיטהר, <br>    <b>וְכִפֶּר עַל הַמִּטַּהֵר מִטֻּמְאָתוֹ,</b><br>    <b>וְאַחַר יִשְׁחַט אֶת</b> כבש<br>    <b>הָעֹלָה.</b>
(כ) <b>וְהֶעֱלָה הַכֹּהֵן אֶת הָעֹלָה וְאֶת הַמִּנְחָה</b> העשויה משלושה עשרונים סולת בלולה בשמן שהביא המיטהר, <br>    <b>הַמִּזְבֵּחָה,</b> על המזבח <br>    <b>וְכִפֶּר עָלָיו הַכֹּהֵן</b> על ידי המעשים הללו – <br>    <b>וְטָהֵר.</b>
(כא) <b>וְאִם דַּל</b>, עני<br>    <b>הוּא,</b> המצורע,<br>    <b>וְאֵין יָדוֹ מַשֶּׂגֶת</b>– <br>    <b>וְלָקַח כֶּבֶשׂ אֶחָד אָשָׁם לִתְנוּפָה לְכַפֵּר עָלָיו</b>, כמו קרבן העשיר, <br>    <b>וְ</b> אולם רק<br>    <b>עִשָּׂרוֹן סֹלֶת אֶחָד בָּלוּל בַּשֶּׁמֶן לְמִנְחָה,</b> ולא שלושה עשרונים, <br>    <b>וְלֹג שָׁמֶן.</b>
(כב) <b>וּ</b> במקום כבשת החטאת וכבש העולה יביא <br>    <b>שְׁתֵּי תֹרִים אוֹ שְׁנֵי בְּנֵי יוֹנָה אֲשֶׁר תַּשִּׂיג יָדוֹ</b>, כפי שיכול להרשות לעצמו לקנות, <br>    <b>וְהָיָה אֶחָד</b> מהם<br>    <b>חַטָּאת, וְהָאֶחָד עֹלָה.</b>
(כג) <b>וְהֵבִיא אֹתָם</b>– את הכבש ואת שתי הציפורים <br>    <b>בַּיּוֹם הַשְּׁמִינִי לְטָהֳרָתוֹ אֶל הַכֹּהֵן, אֶל פֶּתַח אֹהֶל מוֹעֵד לִפְנֵי ה'.</b>
(כד) <b>וְלָקַח הַכֹּהֵן אֶת כֶּבֶשׂ הָאָשָׁם וְאֶת לֹג הַשָּׁמֶן, וְהֵנִיף אֹתָם הַכֹּהֵן תְּנוּפָה לִפְנֵי ה',</b>
(כה) <b>וְשָׁחַט אֶת כֶּבֶשׂ הָאָשָׁם. וְלָקַח הַכֹּהֵן מִדַּם הָאָשָׁם וְנָתַן עַל תְּנוּךְ אֹזֶן הַמִּטַּהֵר הַיְמָנִית וְעַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית,</b>
(כו) <b>וּמִן הַשֶּׁמֶן יִצֹק הַכֹּהֵן עַל כַּף הַכֹּהֵן הַשְּׂמָאלִית,</b>
(כז) <b>וְהִזָּה הַכֹּהֵן בְּאֶצְבָּעוֹ הַיְמָנִית מִן הַשֶּׁמֶן אֲשֶׁר עַל כַּפּוֹ הַשְּׂמָאלִית שֶׁבַע פְּעָמִים לִפְנֵי ה'.</b>
(כח) <b>וְנָתַן הַכֹּהֵן מִן הַשֶּׁמֶן אֲשֶׁר עַל כַּפּוֹ עַל תְּנוּךְ אֹזֶן הַמִּטַּהֵר הַיְמָנִית וְעַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית, עַל מְקוֹם דַּם הָאָשָׁם.</b>
(כט) <b>וְהַנּוֹתָר מִן הַשֶּׁמֶן אֲשֶׁר עַל כַּף הַכֹּהֵן</b>– <br>    <b>יִתֵּן עַל רֹאשׁ הַמִּטַּהֵר, לְכַפֵּר עָלָיו לִפְנֵי ה'.</b>
(ל) <b>וְעָשָׂה אֶת הָאֶחָד מִן הַתֹּרִים</b>,<br>    <b>אוֹ מִן בְּנֵי הַיּוֹנָה</b>, – <br>    <b>מֵאֲשֶׁר תַּשִּׂיג יָדוֹ,</b> את אלו או את אלו. התורים הם ציפורי בר שלעתים קל להשיגם ללא צורך בתשלום, ואילו בני היונה היו מצויים יותר בארץ, אך פעמים רבות השגתם כרוכה בתשלום או בטרחה גדולה יותר.
(לא) <b>אֵת אֲשֶׁר תַּשִּׂיג יָדוֹ</b> יעשה הכהן <br>    <b>אֶת הָאֶחָד חַטָּאת וְאֶת הָאֶחָד עֹלָה עַל</b>, עם<br>    <b>הַמִּנְחָה.</b><br>    <b>וְכִפֶּר הַכֹּהֵן</b> בכך<br>    <b>עַל הַמִּטַּהֵר לִפְנֵי ה'.</b>
(לב) <b>זֹאת תּוֹרַת אֲשֶׁר בּוֹ נֶגַע צָרָעַת, אֲשֶׁר לֹא תַשִּׂיג יָדוֹ בְּטָהֳרָתוֹ.</b>
(לג) <b>וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר:</b>
(לד) <b>כִּי תָבֹאוּ אֶל אֶרֶץ כְּנַעַן אֲשֶׁר אֲנִי נֹתֵן לָכֶם לַאֲחֻזָּה, וְנָתַתִּי נֶגַע צָרַעַת בְּבֵית</b>, באחד הבתים ב<br>    <b>אֶרֶץ אֲחֻזַּתְכֶם.</b> הדמיון בין כל הנגעים הוא רק בהופעתו של הכתם ובמסגרת הכללית של דין הצרעת, אך ברור שכתם בעור האדם שונה מאוד מכתם המופיע בבגד או על אבנים.
(לה) <b>וּבָא</b> מי <br>    <b>אֲשֶׁר לוֹ הַבַּיִת,</b><br>    <b>וְהִגִּיד לַכֹּהֵן לֵאמֹר: כְּנֶגַע נִרְאָה לִי בַּבָּיִת.</b> איני יכול להעיד שזוהי צרעת, שכן קביעה זו אינה בסמכותי. עד שהכהן לא יאבחן את הנגע, בעל הבית יכול לטעון רק לחשד נגע בביתו.
(לו) <b>וְצִוָּה הַכֹּהֵן וּפִנּוּ אֶת הַבַּיִת</b> מן הכלים שבו, <br>    <b>בְּטֶרֶם יָבֹא הַכֹּהֵן לִרְאוֹת אֶת הַנֶּגַע,</b><br>    <b>וְ</b> כך <br>    <b>לֹא יִטְמָא כָּל אֲשֶׁר בַּבָּיִת, וְאַחַר כֵּן יָבֹא הַכֹּהֵן לִרְאוֹת אֶת הַבָּיִת.</b>
(לז) <b>וְרָאָה</b> הכהן <br>    <b>אֶת הַנֶּגַע</b> לאחר שנכנס לבית, <br>    <b>וְהִנֵּה הַנֶּגַע בְּקִירֹת הַבַּיִת</b> נראה כ<br>    <b>שְׁקַעֲרוּרֹת</b>, אזורים שקועים בתוך הקיר, כעין קערות <br>    <b>יְרַקְרַקֹּת אוֹ אֲדַמְדַּמֹּת</b>, ירוקות או אדומות מאוד <br>    <b>וּמַרְאֵיהֶן שָׁפָל מִן הַקִּיר.</b> נראה כאילו הן עמוקות מחמת צבען, אף על פי שאין הן שקועות.
(לח) <b>וְיָצָא הַכֹּהֵן מִן הַבַּיִת</b> החוצה <br>    <b>אֶל פֶּתַח הַבָּיִת, וְהִסְגִּיר אֶת הַבַּיִת</b>, יורה על סגירת הבית<br>    <br>    <b>שִׁבְעַת יָמִים.</b>
(לט) <b>וְשָׁב הַכֹּהֵן בַּיּוֹם הַשְּׁבִיעִי וְרָאָה, וְהִנֵּה פָּשָׂה</b>, התפשט <br>    <b>הַנֶּגַע בְּקִירֹת הַבָּיִת.</b> הנגע היה קודם בקיר מסוים, ובינתיים עבר לקירות אחרים או התרחב.
(מ) <b>וְצִוָּה הַכֹּהֵן וְחִלְּצוּ אֶת הָאֲבָנִים אֲשֶׁר בָּהֵן הַנָּגַע.</b> בבית האבנים שבו מדובר לא הייתה הבנייה כנראה כה הדוקה, כך שאפשר היה לעקור מן הקיר אבנים אחדות.<br>    <b>וְהִשְׁלִיכוּ אֶתְהֶן אֶל מִחוּץ לָעִיר</b> משום שהן טמאות, <br>    <b>אֶל מָקוֹם טָמֵא.</b> מחוץ לעיר היו גם מקומות טהורים, אך היו שם גם מקומות שהוקצו להשלכת טומאה, אולי מקומות שיש בהם אשפה וקברים, שנושאי טהרות אינם באים לשם.
(מא) <b>וְאֶת הַבַּיִת</b> שנוצרו בו חורים, <br>    <b>יַקְצִעַ</b>, יקלף ויסיר את ציפוי הטיח<br>    <br>    <b>מִבַּיִת</b>, מבפנים<br>    <b>סָבִיב.</b><br>    <br>    <b>וְשָׁפְכוּ אֶת הֶעָפָר אֲשֶׁר הִקְצוּ</b>, גירדו<br>    <b>אֶל מִחוּץ לָעִיר, אֶל מָקוֹם טָמֵא.</b>
(מב) <b>וְלָקְחוּ אֲבָנִים אֲחֵרוֹת וְהֵבִיאוּ אֶל תַּחַת</b>, מקום<br>    <b>הָאֲבָנִים</b> שהוציאו מן הקיר, <br>    <b>וְעָפָר אַחֵר יִקַּח וְטָח אֶת הַבָּיִת.</b> אחר כך יטייחו את הבית, ואז הוא ישוב לשמש למגורים.
(מג) יש שפעולות אלה מספיקות, ובכך יסולק הנגע, <br>    <b>וְ</b> אולם <br>    <b>אִם יָשׁוּב הַנֶּגַע וּפָרַח</b>, ויתפתח <br>    <b>בַּבַּיִת,</b>ל<br>    <b>אַחַר חִלֵּץ</b>, שחילצו<br>    <b>אֶת הָאֲבָנִים וְאַחֲרֵי הִקְצוֹת</b>, שהקצו <br>    <b>אֶת הַבַּיִת וְאַחֲרֵי הִטּוֹחַ,</b> טיוחו –
(מד) <b>וּבָא הַכֹּהֵן וְרָאָה, וְהִנֵּה פָּשָׂה</b>, התפשט<br>    <b>הַנֶּגַע</b> שוב <br>    <b>בַּבָּיִת</b> באותו מקום או במקום אחר. <br>    <b>צָרַעַת מַמְאֶרֶת</b>, צרעת שיש בה קללה<br>    <br>    <b>הִוא בַּבַּיִת</b>, אין היא חלה על האבנים המסוימות אלא על הבית עצמו – <br>    <b>טָמֵא הוּא.</b>
(מה) <b>וְנָתַץ</b> אדם כלשהו <br>    <b>אֶת הַבַּיִת</b> כולו – <br>    <b>אֶת אֲבָנָיו וְאֶת עֵצָיו וְאֵת כָּל עֲפַר הַבָּיִת, וְהוֹצִיא</b> את כל אלה <br>    <b>אֶל מִחוּץ לָעִיר, אֶל מָקוֹם טָמֵא.</b>
(מו) <b>וְהַבָּא אֶל הַבַּיִת כָּל יְמֵי הִסְגִּיר אֹתוֹ</b>, כל זמן שהוא מוסגר – <br>    <b>יִטְמָא עַד הָעָרֶב.</b>
(מז) <b>וְהַשֹּׁכֵב</b>, מי שנשאר ללון<br>    <b>בַּבַּיִת</b>– <br>    <b>יְכַבֵּס אֶת בְּגָדָיו</b> שהוא לבוש בהם.<br>    <b>וְהָאֹכֵל בַּבַּיִת</b>, גם אם לא ישן בו, אך שהה בו כדי אכילה <br>    <b>–</b><br>    <br>    <b>יְכַבֵּס אֶת בְּגָדָיו.</b> אלה דיני הטומאה השייכים לבית בתקופת ההסגר, שבה עדיין לא ברור אם הבית יטהר.
(מח) <b>וְאִם בֹּא יָבֹא הַכֹּהֵן וְרָאָה, וְהִנֵּה לֹא פָשָׂה הַנֶּגַע בַּבַּיִת אַחֲרֵי הִטֹּחַ אֶת</b>, טיוח<br>    <b>הַבָּיִת</b>– <br>    <b>וְטִהַר הַכֹּהֵן אֶת הַבַּיִת כִּי נִרְפָּא הַנָּגַע</b>–
(מט) <b>וְלָקַח לְחַטֵּא</b>, לטהר <br>    <b>אֶת הַבַּיִת שְׁתֵּי צִפֳּרִים וְעֵץ אֶרֶז וּשְׁנִי תוֹלַעַת וְאֵזֹב</b>,
(נ) <b>וְשָׁחַט אֶת הַצִּפֹּר הָאֶחָת אֶל כְּלִי חֶרֶשׂ, עַל מַיִם חַיִּים.</b>
(נא) <b>וְלָקַח אֶת עֵץ הָאֶרֶז וְאֶת הָאֵזֹב וְאֵת שְׁנִי הַתּוֹלַעַת וְאֵת הַצִּפֹּר הַחַיָּה, וְטָבַל אֹתָם בְּדַם הַצִּפֹּר הַשְּׁחוּטָה וּבַמַּיִם הַחַיִּים, וְהִזָּה אֶל הַבַּיִת שֶׁבַע פְּעָמִים.</b> ההליך כולו דומה מאוד למה שנעשה לטהרת האדם המצורע, אלא שכאן מזים על הבית הנגוע ולא על האדם.
(נב) <b>וְחִטֵּא</b> בכך<br>    <b>אֶת הַבַּיִת בְּדַם הַצִּפּוֹר וּבַמַּיִם הַחַיִּים וּבַצִּפֹּר הַחַיָּה וּבְעֵץ הָאֶרֶז וּבָאֵזֹב וּבִשְׁנִי הַתּוֹלָעַת.</b>
(נג) <b>וְשִׁלַּח אֶת הַצִּפֹּר הַחַיָּה אֶל מִחוּץ לָעִיר אֶל פְּנֵי הַשָּׂדֶה, וְכִפֶּר עַל הַבַּיִת</b>, סילק את עונשו – <br>    <b>וְטָהֵר.</b>
(נד) <b>זֹאת הַתּוֹרָה לְכָל נֶגַע הַצָּרַעַת</b>, שהוא בעיקר בעור הבשר<br>    <b>וְלַנָּתֶק</b>, נגע הראש או הזקן
(נה) <b>וּלְצָרַעַת הַבֶּגֶד וְלַבָּיִת.</b>
(נו) ובפירוט – <br>    <b>וְלַשְׂאֵת וְלַסַּפַּחַת וְלַבֶּהָרֶת</b>, ניתנה תורה זו
(נז) <b>לְהוֹרֹת</b> מה עושים <br>    <b>בְּיוֹם הַטָּמֵא</b>, בזמן שצריכים לטמא את הנגוע, <br>    <b>וּבְיוֹם הַטָּהֹר,</b> כיצד יש לטהר אותו. <br>    <b>זֹאת תּוֹרַת הַצָּרָעַת.</b> כאן מרוכזים רוב דיניו בתורה.
<h2>פרק טו</h2>
(א) <b>וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר:</b>
(ב) <b>דַּבְּרוּ אֶל בְּנֵי יִשְׂרָאֵל וַאֲמַרְתֶּם אֲלֵהֶם: אִישׁ אִישׁ כִּי יִהְיֶה זָב מִבְּשָׂרוֹ</b>, מאיבר המין שלו<br>    <br>    <b>זוֹבוֹ</b>, הפרשתו – <br>    <b>טָמֵא הוּא.</b>
(ג) <b>וְזֹאת תִּהְיֶה טֻמְאָתוֹ בְּזוֹבוֹ: רָר</b>, הפריש ריר<br>    <b>בְּשָׂרוֹ אֶת זוֹבוֹ,</b> זוב נוזלי יוצא מן האיבר, <br>    <b>אוֹ הֶחְתִּים</b>, נסתם<br>    <b>בְּשָׂרוֹ מִזּוֹבוֹ</b>, הקרוב יותר למוצק, ועל כן נדבק לאיבר.<br>    בשתי הצורות – <br>    <b>טֻמְאָתוֹ הִוא .</b>
(ד) <b>כָּל הַמִּשְׁכָּב</b>, חפץ או רהיט המיועד לשכיבה <br>    <b>אֲשֶׁר יִשְׁכַּב עָלָיו הַזָּב</b>– <br>    <b>יִטְמָא, וְכָל הַכְּלִי אֲשֶׁר יֵשֵׁב עָלָיו</b>, המיועד לישיבה – <br>    <b>יִטְמָא.</b> כל כלי המיוחד להישענות, כגון מיטה או כיסא, נטמא על ידי שימוש הזב בו, גם אם לא נגע בו בגופו החשוף.
(ה) <b>וְאִישׁ אֲשֶׁר יִגַּע בְּמִשְׁכָּבוֹ</b>– <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b> משכב ומושב הזב מקבלים טומאה יסודית – 'אב הטומאה' בלשון חכמים – שהיא טומאה חמורה, כמו הזב עצמו, המטמאת אדם, על הבגדים שהוא לבוש בהם באותה שעה שנגע.
(ו) <b>וְ</b> גם<br>    <b>הַיֹּשֵׁב עַל הַכְּלִי אֲשֶׁר יֵשֵׁב עָלָיו הַזָּב,</b> אף על פי שלא נגע גופו החשוף, לא של הזב ולא של הטהור במישרין בכלי,<br>    גם הוא <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b>
(ז) <b>וְהַנֹּגֵעַ בִּבְשַׂר</b> הגוף של<br>    <b>הַזָּב</b>– <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b>
(ח) <b>וְכִי יָרֹק</b>, יירק<br>    <b>הַזָּב בַּטָּהוֹר</b>– <br>    <b>וְכִבֶּס</b> הטהור את<br>    <b>בְּגָדָיו, וְרָחַץ בַּמַּיִם וְטָמֵא עַד הָעָרֶב.</b> לא רק הפרשת הזוב עצמה או גופו של הזב אלא גם הרוק שלו טמא ומטמא, וכדברי חכמים: כל 'מעיינות הזב',<br>    מטמאים את האדם הנוגע בהם.
(ט) <b>וְכָל הַמֶּרְכָּב אֲשֶׁר יִרְכַּב עָלָיו הַזָּב</b>– <br>    <b>יִטְמָא.</b> בדומה למשכב ולמושב, גם חפצים שהזב רוכב עליהם, כגון אוכף או מרדעת,<br>    נטמאים אף בלא מגע ישיר של גוף הזב בהם.
(י) <b>וְכָל הַנֹּגֵעַ בְּכֹל אֲשֶׁר יִהְיֶה תַחְתָּיו</b>– תחת הזב. כגון הנוגע במשכב, מושב ומרכב האמורים<br>    – <br>    <b>יִטְמָא עַד הָעָרֶב,</b> כאמור. וכאן באה תוספת: <br>    <b>וְהַנּוֹשֵׂא אוֹתָם</b>– את הכלים הללו, אף על פי שאינו נוגע בהם, <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b> שתי דרכי ההיטמאות הן מגע ישיר במה שהזב נשען עליו, או משא והישענות<br>    גם בלא מגע ישיר.
(יא) <b>וְכֹל</b> אדם <br>    <b>אֲשֶׁר יִגַּע בּוֹ הַזָּב וְ</b> את<br>    <b>יָדָיו</b> של הזב<br>    <b>לֹא שָׁטַף בַּמָּיִם</b>, כלומר בשעה שהזב לא טבל עדיין מטומאתו <br>    <b>–</b><br>    <br>    <b>וְכִבֶּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b> מגע בגופו של זב מטמא גם כאשר הזיבה פסקה, אלא שעדיין לא טבל לטהרתו.
(יב) <b>וּכְלִי חֶרֶשׂ</b>, חרס <br>    <b>אֲשֶׁר יִגַּע בּוֹ הַזָּב</b>– <br>    <b>יִשָּׁבֵר,</b> ואין לו תקנה להיטהר כשהוא שלם.<br>    <br>    <b>וְכָל כְּלִי עֵץ</b> וכיוצא בו גם חומרים אחרים, כגון מתכת<br>    – <br>    <b>יִשָּׁטֵף בַּמָּיִם,</b> טובלים אותו והוא נטהר.
(יג) <b>וְכִי יִטְהַר הַזָּב מִזּוֹבוֹ</b>, לאחר שנרפא – <br>    <b>וְסָפַר לוֹ שִׁבְעַת יָמִים</b>, 'שבעה נקיים' בלשון חכמים, כלומר שבעה ימים בדוקים שאין בהם זיבה, <br>    <b>לְטָהֳרָתוֹ, וְכִבֶּס</b>, יטבול במים את <br>    <b>בְּגָדָיו</b> שהיה לבוש בהם בעודו זב, <br>    <b>וְרָחַץ בְּשָׂרוֹ בְּמַיִם חַיִּים</b>, מים המחוברים אל מקור נביעתם, מי מעיין.<br>    רק לגבי זבים מוזכר שהמים צריכים להיות חיים. בטומאות אחרות יכול הטמא לטבול גם במקווה מים אחר. <br>    <b>וְטָהֵר.</b>
(יד) <b>וּבַיּוֹם הַשְּׁמִינִי יִקַּח לוֹ שְׁתֵּי תֹרִים אוֹ שְׁנֵי בְּנֵי יוֹנָה, וּבָא לִפְנֵי ה' אֶל פֶּתַח אֹהֶל מוֹעֵד וּנְתָנָם אֶל הַכֹּהֵן.</b>
(טו) <b>וְעָשָׂה אֹתָם הַכֹּהֵן אֶחָד חַטָּאת וְהָאֶחָד עֹלָה, וְכִפֶּר עָלָיו הַכֹּהֵן לִפְנֵי ה' מִזּוֹבוֹ.</b> שיש לה דמיון חלקי לזיבה:
(טז) <b>וְאִישׁ כִּי תֵצֵא מִמֶּנּוּ שִׁכְבַת זָרַע</b>. פליטה של זרע מגבר היא טומאה קלה שאינה קשורה לחולי, כטומאת הזב. מי שכך אירע לו – <br>    <b>וְרָחַץ</b>, יטבול<br>    <b>בַּמַּיִם אֶת כָּל בְּשָׂרוֹ</b>, גופו <br>    <b>וְטָמֵא עַד הָעָרֶב.</b>
(יז) <b>וְכָל בֶּגֶד וְכָל עוֹר אֲשֶׁר יִהְיֶה עָלָיו שִׁכְבַת זָרַע</b>– <br>    <b>וְכֻבַּס בַּמַּיִם וְטָמֵא עַד הָעָרֶב.</b>
(יח) <b>וְאִשָּׁה אֲשֶׁר יִשְׁכַּב אִישׁ אֹתָהּ שִׁכְבַת זָרַע,</b> גם במקרה זה, כיוון שגם האיש וגם האשה שותפים בדבר – <br>    <b>וְרָחֲצוּ בַמַּיִם</b><br>    <b>וְטָמְאוּ עַד הָעָרֶב.</b>
(יט) <b>וְאִשָּׁה כִּי תִהְיֶה זָבָה</b>, לא בזיבה כמו זו של הגבר, אלא <br>    <b>דָּם יִהְיֶה זֹבָהּ בִּבְשָׂרָהּ.</b> אין מדובר כאן במחלה אלא בדם מחזור הווסת.<br>    <br>    <b>שִׁבְעַת יָמִים תִּהְיֶה</b> טמאה <br>    <b>בְ</b> טומאת <br>    <b>נִדָּתָהּ.</b> טומאה חמורה זו נמשכת שבעה ימים ללא קשר למשך זמן שתיתת הדם בתוך אותם הימים. <br>    <b>וְכָל הַנֹּגֵעַ בָּהּ</b> במשך הימים הללו <br>    <b>יִטְמָא עַד הָעָרֶב.</b>
(כ) <b>וְכֹל אֲשֶׁר תִּשְׁכַּב עָלָיו בְּנִדָּתָהּ</b>– <br>    <b>יִטְמָא, וְכֹל אֲשֶׁר תֵּשֵׁב עָלָיו</b>– <br>    <b>יִטְמָא,</b> בין שהיא נוגעת בהם ובין שאיננה נוגעת במישרין. מבחינה זו טומאת הנידה מקבילה לטומאת הזב.
(כא) <b>וְכָל הַנֹּגֵעַ בְּמִשְׁכָּבָהּ</b>– <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b>
(כב) <b>וְכָל הַנֹּגֵעַ בְּכָל כְּלִי אֲשֶׁר תֵּשֵׁב עָלָיו</b>– <br>    <b>יְכַבֵּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b>
(כג) <b>וְאִם עַל הַמִּשְׁכָּב הוּא</b>, האדם הטהור,<br>    הכלי<br>    או: הדם המוזכר לעיל,<br>    <br>    <b>אוֹ עַל הַכְּלִי אֲשֶׁר הִוא יֹשֶׁבֶת עָלָיו</b>– <br>    <b>בְּנָגְעוֹ בוֹ יִטְמָא עַד הָעָרֶב.</b>
(כד) <b>וְאִם שָׁכֹב יִשְׁכַּב אִישׁ אֹתָהּ</b> בתקופת הווסת או לאחריה, כל עוד לא נטהרה – <br>    <b>וּתְהִי</b> טומאת <br>    <b>נִדָּתָהּ עָלָיו.</b> אין הכוונה שטומאתה דבקה בו, אלא שבעקבות המגע הוא נעשה טמא בדרגה של טומאת הנידה<br>    – <br>    <b>וְטָמֵא שִׁבְעַת יָמִים, וְ</b> גם<br>    <b>כָל הַמִּשְׁכָּב אֲשֶׁר יִשְׁכַּב עָלָיו</b>– <br>    <b>יִטְמָא.</b>
(כה) <b>וְאִשָּׁה כִּי יָזוּב זוֹב דָּמָהּ יָמִים רַבִּים בְּלֹא עֶת נִדָּתָהּ.</b> לפעמים עלולה האשה לדמם שלא בזמן הווסת, המופיעה בדרך כלל בקביעות מסוימת, הן לגבי זמן הופעתה והן לגבי משכה.<br>    <b>אוֹ</b> באופן אחר – <br>    <b>כִי תָזוּב</b> נוסף <br>    <b>עַל נִדָּתָהּ,</b> כלומר שתיתת הדם של המחזור תימשך מעבר לרגיל. במקרים האלה, <br>    <b>כָּל יְמֵי זוֹב טֻמְאָתָהּ</b>– האשה הזבה <br>    <b>כִּימֵי נִדָּתָהּ תִּהְיֶה, טְמֵאָה הִוא.</b> דימום זה נחשב מעין חולי ויש בו טומאה. ה'זבה' ההלכתית היא אפוא זו המדממת שלא במסגרת מחזור הווסת.
(כו) ולכן, <br>    <b>כָּל הַמִּשְׁכָּב אֲשֶׁר תִּשְׁכַּב עָלָיו כָּל יְמֵי זוֹבָהּ</b>– <br>    <b>כְּמִשְׁכַּב נִדָּתָהּ יִהְיֶה לָּהּ</b> מבחינת הטומאה. <br>    <b>וְכָל הַכְּלִי</b>, כולל המצעים<br>    <b>אֲשֶׁר תֵּשֵׁב עָלָיו</b>– <br>    <b>טָמֵא יִהְיֶה כְּטֻמְאַת נִדָּתָהּ.</b>
(כז) <b>וְכָל הַנּוֹגֵעַ בָּם</b>, בכלים, ברהיטים או במצעים שהנידה ישבה או שכבה עליהם – <br>    <b>יִטְמָא, וְכִבֶּס בְּגָדָיו וְרָחַץ בַּמַּיִם וְטָמֵא עַד הָעָרֶב.</b>
(כח) <b>וְאִם טָהֲרָה מִזּוֹבָהּ,</b> כאשר תגיע שתיתת הדם לסיומה – <br>    <b>וְסָפְרָה לָּהּ שִׁבְעַת יָמִים</b><br>    <b>וְאַחַר</b> כך <br>    <b>תִּטְהָר.</b> ספירת 'שבעה נקיים' מדין התורה אמורה רק בזב ובזבה, שדימומה נחשב מעין חולי, בניגוד לדימום הווסת השגרתי.
(כט) יתר על כן, על הזבה – כמו הזב – להביא קרבנות לכפרה ולאפשרות גישה אל הקודש – <br>    <b>וּבַיּוֹם הַשְּׁמִינִי</b>, לאחר שבעת הימים הנקיים מדימום,<br>    <b>תִּקַּח לָהּ</b> האשה הזבה<br>    <b>שְׁתֵּי תֹרִים אוֹ שְׁנֵי בְּנֵי יוֹנָה, וְהֵבִיאָה אוֹתָם אֶל הַכֹּהֵן, אֶל פֶּתַח אֹהֶל מוֹעֵד,</b> כמו שיעשה הזב.
(ל) <b>וְעָשָׂה הַכֹּהֵן אֶת הָאֶחָד חַטָּאת וְאֶת הָאֶחָד עֹלָה, וְכִפֶּר עָלֶיהָ הַכֹּהֵן לִפְנֵי ה' מִזּוֹב טֻמְאָתָהּ.</b>
(לא) <b>וְהִזַּרְתֶּם</b>, הַרחיקו<br>    <br>    <b>אֶת בְּנֵי יִשְׂרָאֵל מִטֻּמְאָתָם, וְלֹא יָמֻתוּ בְּטֻמְאָתָם בְּטַמְּאָם אֶת מִשְׁכָּנִי אֲשֶׁר בְּתוֹכָם.</b> מהגדרה משמעותית זו עולה שדיני הטומאה הם מעין מקבילה ניגודית לעניינו של המקדש. טומאה בכלל איננה מצב רצוי, אבל בטומאות כשלעצמן אין כל איסור. צד האיסור של הטומאה והצורך באזהרה ובהקפדה עליה מתייחסים לנגיעה בקודש ובמקדש. המשמעות המעשית של טומאת אדם היא שאין הוא יכול לנגוע בדברים הקדושים או להיכנס למקום המקודש.
(לב) <b>זֹאת תּוֹרַת הַזָּב ו</b>תורת האדם<br>    <b>אֲשֶׁר תֵּצֵא מִמֶּנּוּ שִׁכְבַת זֶרַע לְטָמְאָה בָהּ</b>,
(לג) <b>וְ</b> תורת<br>    <b>הַדָּוָה</b>, הסובלת<br>    <br>    <b>בְּנִדָּתָהּ</b>, בזמן וסתה. <br>    <b>וְ</b> תורת <br>    <b>הַזָּב אֶת זוֹבוֹ, לַזָּכָר וְלַנְּקֵבָה,</b><br>    <b>ו</b> כן <br>    <b>לְאִישׁ אֲשֶׁר יִשְׁכַּב עִם טְמֵאָה,</b> נידה, זבה או יולדת.
<h2>פרק טז</h2>
(א) <b>וַיְדַבֵּר ה' אֶל מֹשֶׁה אַחֲרֵי מוֹת שְׁנֵי בְּנֵי אַהֲרֹן</b>. ישנם רמזים שונים בתורה לגבי הסיבה למותם של בני אהרן.<br>    ההסבר הניתן כאן הוא – <br>    <b>בְּקָרְבָתָם לִפְנֵי ה'</b>– <br>    <b>וַיָּמֻתוּ.</b> הם מתו משום שהתקרבו יתר על המידה בלא רשות.
(ב) <b>וַיֹּאמֶר ה' אֶל מֹשֶׁה: דַּבֵּר אֶל אַהֲרֹן אָחִיךָ, וְאַל יָבֹא בְכָל עֵת אֶל הַקֹּדֶשׁ מִבֵּית לַפָּרֹכֶת</b>, אל העבר הפנימי של הפרוכת, <br>    <b>אֶל פְּנֵי</b>, לנוכח<br>    <b>הַכַּפֹּרֶת אֲשֶׁר עַל הָאָרֹן</b>– <br>    <b>וְלֹא יָמוּת.</b> אמירה זו קשורה גם למות נדב ואביהוא: אף על פי שאהרן משמש בקודש ככהן גדול, אין הוא יכול להיכנס בכל עת אל הקודש פנימה, <br>    <b>כִּי בֶּעָנָן אֵרָאֶה</b>, אני נראה תמיד<br>    <b>עַל הַכַּפֹּרֶת.</b> שכינת ה' נמצאת על הכפורת.
(ג) <b>בְּזֹאת יָבֹא אַהֲרֹן</b> או אחד מצאצאיו הכהנים הגדולים<br>    <b>אֶל הַקֹּדֶשׁ,</b> יש דרך אחת שבה מותר לו להיכנס<br>    <b>: בְּפַר בֶּן בָּקָר לְחַטָּאת וְאַיִל לְעֹלָה.</b> עליו להביא קרבנות ולפעול בהתאם לסדר המתואר להלן. אכן, מן ההמשך עולה שגם פעולות אלו אינן מאפשרות לכהן הגדול להיכנס אל הקודש בכל עת אלא רק ביום אחד בשנה.
(ד) הכהן הגדול לא ילבש שם את בגדיו המפוארים הרגילים, העשויים תכלת, ארגמן וזהב ומשופעים באבנים יקרות, אלא<br>    <b>כְּתֹנֶת בַּד קֹדֶשׁ יִלְבָּשׁ וּמִכְנְסֵי בַד יִהְיוּ עַל בְּשָׂרוֹ וּבְאַבְנֵט בַּד יַחְגֹּר וּבְמִצְנֶפֶת בַּד יִצְנֹף.</b> אלו הם ארבעה בגדים פשוטים, שלובשים אותם גם שאר הכהנים. התלבושת כולה עשויה בד לבן, ונראה שרק המצנפת עדיין מבדילה אותו מכהן הדיוט החובש מגבעת על ראשו.<br>    <br>    <b>בִּגְדֵי קֹדֶשׁ הֵם</b>, אף על פי שהם פשוטים,<br>    <b>וְרָחַץ בַּמַּיִם אֶת בְּשָׂרוֹ</b> ורק אז – <br>    <b>וּלְבֵשָׁם.</b>
(ה) <b>וּמֵאֵת עֲדַת בְּנֵי יִשְׂרָאֵל יִקַּח שְׁנֵי שְׂעִירֵי עִזִּים</b>, האמורים להיות זהים לגמרי זה לזה<br>    <br>    <b>לְחַטָּאת וְאַיִל אֶחָד לְעֹלָה.</b> קרבנות אלו יובאו בעבור כל ישראל.
(ו) <b>וְהִקְרִיב</b>, יגיש<br>    <b>אַהֲרֹן אֶת פַּר הַחַטָּאת</b> האמור<br>    <b>אֲשֶׁר לוֹ,</b> המובא מכספו הפרטי, <br>    <b>וְכִפֶּר</b> 'כפרת דברים',<br>    כלומר הכהן יסמוך על הפר ויתוודה <br>    <b>בַּעֲדוֹ וּבְעַד בֵּיתוֹ,</b> משפחתו הקטנה, או: כל בית אהרן, הכהנים.
(ז) <b>וְלָקַח אֶת שְׁנֵי הַשְּׂעִירִם</b> המיועדים לחטאת בעבור כל העדה, <br>    <b>וְהֶעֱמִיד אֹתָם לִפְנֵי ה'</b>ב<br>    <b>פֶּתַח אֹהֶל מוֹעֵד.</b>
(ח) <b>וְנָתַן אַהֲרֹן עַל שְׁנֵי הַשְּׂעִירִם גּוֹרָלוֹת.</b> ייעודו של כל אחד משני השעירים הזהים ייקבע על פי גורל. על <br>    <b>גּוֹרָל אֶחָד</b> ייכתב: <br>    <b>"לַה'"</b><br>    <br>    <b>וְ</b> על <br>    <b>גוֹרָל אֶחָד</b>– <br>    <b>"לַעֲזָאזֵל".</b>
(ט) <b>וְהִקְרִיב אַהֲרֹן אֶת הַשָּׂעִיר אֲשֶׁר עָלָה עָלָיו הַגּוֹרָל לַה', וְעָשָׂהוּ</b>, הכהן יכין ויקדיש אותו להיות<br>    קרבן<br>    <b>חַטָּאת,</b><br>    או: הגורל יעשהו חטאת.
(י) <b>וְהַשָּׂעִיר</b> השני<br>    <b>אֲשֶׁר עָלָה עָלָיו הַגּוֹרָל לַעֲזָאזֵל, יָעֳמַד חַי לִפְנֵי ה' לְכַפֵּר עָלָיו</b>, בו, בסמיכה עליו ובווידוי כדי<br>    <b>לְשַׁלַּח אֹתוֹ לַעֲזָאזֵל הַמִּדְבָּרָה.</b>
(יא) <b>וְהִקְרִיב אַהֲרֹן אֶת פַּר הַחַטָּאת אֲשֶׁר לוֹ וְכִפֶּר בַּעֲדוֹ וּבְעַד בֵּיתוֹ.</b> זו כפרת דברים שנייה הסמוכה לשחיטה. כחלק מן ההקרבה, יסמוך הכהן הגדול את ידיו על הקרבן, ויתוודה על עוונותיו ועל עוונות בית אהרן,<br>    ואז – <br>    <b>וְשָׁחַט אֶת פַּר הַחַטָּאת אֲשֶׁר לוֹ.</b>
(יב) <b>וְלָקַח מְלֹא הַמַּחְתָּה</b>– מעין כף לחתיית גחלים ולהעברתן ממקום למקום.<br>    <b>גַּחֲלֵי אֵשׁ</b> בוערות<br>    <br>    <b>מֵעַל הַמִּזְבֵּחַ</b>, מזבח העולה<br>    <b>מִלִּפְנֵי ה'.</b><br>    <b>ו</b> נוסף על כך<br>    <b>מְלֹא חָפְנָיו</b>, כמות שיכול אדם להכיל בשתי ידיים צמודות, <br>    <b>קְטֹרֶת סַמִּים דַּקָּה, וְהֵבִיא</b> אותה בתוך כלי אל<br>    <b>מִבֵּית</b>, פנימה<br>    <b>לַפָּרֹכֶת,</b> לקודש הקודשים.
(יג) <b>וְנָתַן אֶת הַקְּטֹרֶת עַל</b> גחלי<br>    <b>הָאֵשׁ</b> שבמחתה, <br>    <b>לִפְנֵי ה'. וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת</b>– <br>    <b>וְלֹא יָמוּת.</b> הקטורת היא מעין קרבן, אך ענן העשן שלה משמש גם מסווה השומר על הכהן ממיתה. כביכול, הענן מסתיר את התגלות ה'. כאשר ניגשו בני אהרן אל הקודש פנימה, הם מתו משום שאין אדם יכול לראות את הקודש ולבוא אליו כאוות נפשו. אפילו אביהם, אהרן הכהן הגדול, אסור שייחשף אל הקודש.<br>    אולי רק משה רבנו יכול היה להיכנס לפנַי ולפנים ולדבר עם ה' מבין הכרובים.
(יד) <b>וְלָקַח מִדַּם הַפָּר</b> ששחט קודם. הוא ייטול את הכלי שבתוכו דם הפר, ייכנס עמו שוב אל מבית לפרוכת, <br>    <b>וְהִזָּה בְאֶצְבָּעוֹ</b> מן הדם <br>    <b>עַל פְּנֵי הַכַּפֹּרֶת קֵדְמָה,</b> כלפי החזית המזרחית שלה. <br>    <b>וְ</b> אחר כך גם<br>    <b>לִפְנֵי הַכַּפֹּרֶת</b><br>    <b>יַזֶּה שֶׁבַע פְּעָמִים מִן הַדָּם בְּאֶצְבָּעוֹ.</b> בלשון חכמים הזאות אלו הן 'אחת למעלה ושבע למטה'.
(טו) הוא יצא אל חצר המשכן<br>    <b>וְשָׁחַט אֶת שְׂעִיר הַחַטָּאת אֲשֶׁר לָעָם,</b> השעיר שגורלו לה'. <br>    <b>וְהֵבִיא אֶת דָּמוֹ</b> בכלי<br>    <br>    <b>אֶל מִבֵּית לַפָּרֹכֶת,</b> לקודש הקודשים,<br>    <b>וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר, וְהִזָּה אֹתוֹ עַל הַכַּפֹּרֶת וְלִפְנֵי הַכַּפֹּרֶת.</b>
(טז) <b>וְכִפֶּר עַל הַקֹּדֶשׁ</b>, בעצם כניסתו אל הקודש ובהזאותיו שם מדם החטאות הוא מטהר את הקודש<br>    <b>מִטֻּמְאֹת בְּנֵי יִשְׂרָאֵל</b> שפגעו בקודש,<br>    <b>וּמִפִּשְׁעֵיהֶם לְכָל חַטֹּאתָם,</b> מהטומאה הכללית של כל חטאי ישראל,<br>    <br>    <b>וְכֵן יַעֲשֶׂה</b>, כאותן הזאות<br>    <br>    <b>לְאֹהֶל מוֹעֵד</b><br>    <b>הַשֹּׁכֵן</b>, החונה<br>    <b>אִתָּם בְּתוֹךְ טֻמְאֹתָם.</b>
(יז) <b>וְכָל אָדָם לֹא יִהְיֶה בְּאֹהֶל מוֹעֵד</b>. גם לכהנים,<br>    שבדרך כלל כניסתם אל המקדש מותרת, אסור להימצא באוהל מועד<br>    <b>בְּבֹאוֹ</b><br>    <b>לְכַפֵּר</b>, משעת כניסת אהרן לעבודות הקטורת והדם <br>    <b>בַּקֹּדֶשׁ</b> ובקודש הקודשים<br>    <b>עַד צֵאתוֹ.</b><br>    <br>    <b>וְכִפֶּר בַּעֲדוֹ וּבְעַד בֵּיתוֹ וּבְעַד כָּל קְהַל יִשְׂרָאֵל.</b>
(יח) <b>וְיָצָא</b> מן הקודש <br>    <b>אֶל הַמִּזְבֵּחַ אֲשֶׁר לִפְנֵי ה',</b> מזבח הזהב, הפנימי, <br>    <b>וְכִפֶּר עָלָיו</b> כך:<br>    <b>וְלָקַח מִדַּם הַפָּר</b> שלו<br>    <b>וּמִדַּם הַשָּׂעִיר</b> של העם, <br>    <b>וְנָתַן עַל קַרְנוֹת הַמִּזְבֵּחַ סָבִיב.</b>
(יט) לאחר מתן הדם על הקרנות – <br>    <b>וְהִזָּה עָלָיו</b>– על המזבח הפנימי<br>    <b>מִן הַדָּם בְּאֶצְבָּעוֹ שֶׁבַע פְּעָמִים, וְטִהֲרוֹ וְקִדְּשׁוֹ מִטֻּמְאֹת בְּנֵי יִשְׂרָאֵל.</b> אף על פי שעל המזבח הזה אין מקריבים אלא קטורת בלבד, במקרים הבודדים של הקרבת 'חטאת פנימית' מזים עליו גם דם.
(כ) <b>וְכִלָּהמִכַּפֵּר</b>, כאשר יסיים לכפר<br>    <b>אֶת הַקֹּדֶשׁ</b> בכניסתו ובעבודתו שם<br>    <b>וְאֶת אֹהֶל מוֹעֵד וְאֶת הַמִּזְבֵּחַ,</b> עם גמר עבודות הכפרה הללו<br>    – <br>    <b>וְהִקְרִיב</b>, הוא יגיש<br>    <b>אֶת הַשָּׂעִיר הֶחָי,</b> שהועמד מוכן לשילוח.
(כא) <b>וְסָמַךְ אַהֲרֹן אֶת שְּׁתֵי יָדָיו עַל רֹאשׁ הַשָּׂעִיר הַחַי, וְהִתְוַדָּה עָלָיו אֶת כָּל עֲוֹנֹת בְּנֵי יִשְׂרָאֵל וְאֶת כָּל פִּשְׁעֵיהֶם לְכָל חַטֹּאתָם.</b> אין הוא יכול, כמובן, לפרט את כל פשעי ישראל וחטאיהם, אבל הוא מתוודה באופן כללי על כל מה שחטא העם במשך השנה, <br>    <b>וְנָתַן אֹתָם</b>– את עוונות ישראל ופשעיהם, כביכול,<br>    <b>עַל רֹאשׁ הַשָּׂעִיר,</b><br>    <b>וְשִׁלַּח</b> אותו <br>    <b>בְּיַד אִישׁ עִתִּי</b>, מזומן וכשיר לכך<br>    <br>    <b>הַמִּדְבָּרָה,</b> אל המדבר.
(כב) <b>וְנָשָׂא הַשָּׂעִיר עָלָיו אֶת כָּל עֲוֹנֹתָם אֶל אֶרֶץ גְּזֵרָה,</b> מקום הררי שבו הארץ חתוכה, מעין מצוק סלעי.<br>    גם במשמע: ארץ שוממה, גזורה ומנועה מכל טוב.<br>    <br>    <b>וְשִׁלַּח אֶת הַשָּׂעִיר בַּמִּדְבָּר.</b>
(כג) <b>וּבָא אַהֲרֹן אֶל אֹהֶל מוֹעֵד,וּפָשַׁט אֶת בִּגְדֵי הַבָּד אֲשֶׁר לָבַשׁ בְּבֹאוֹ אֶל הַקֹּדֶשׁ, וְהִנִּיחָם שָׁם.</b> חכמים פירשו שבבגדים אלו לא ישתמשו עוד, ויגנזו אותם.
(כד) <b>וְרָחַץ אֶת בְּשָׂרוֹ בַמַּיִם בְּמָקוֹם קָדוֹשׁ</b>,<br>    במקווה מים בתחום המקדש. <br>    <b>וְלָבַשׁ אֶת בְּגָדָיו</b>, בגדי הכהונה הרגילים שלו – 'שמונה בגדים'<br>    בלשון חכמים – שהם ארבעת הבגדים הלבנים הבסיסיים ועליהם בגדי השרד המיוחדים לכהן הגדול. <br>    <b>וְיָצָא וְעָשָׂה אֶת עֹלָתוֹ וְאֶת עֹלַת הָעָם, וְכִפֶּר בַּעֲדוֹ וּבְעַד הָעָם.</b>
(כה) <b>וְאֵת חֵלֶב הַחַטָּאת</b> שהוזכרה <br>    <b>יַקְטִיר הַמִּזְבֵּחָה.</b>
(כו) מכיוון שבשילוח השעיר יש נגיעה כלשהי בכוחות אפלים – <br>    <b>וְהַמְשַׁלֵּחַ אֶת הַשָּׂעִיר לַעֲזָאזֵל יְכַבֵּס בְּגָדָיו וְרָחַץ אֶת בְּשָׂרוֹ בַּמָּיִם,</b><br>    <b>וְ</b> רק <br>    <b>אַחֲרֵי כֵן יָבוֹא אֶל הַמַּחֲנֶה.</b>
(כז) <b>וְאֵת</b> גופת<br>    <b>פַּר הַחַטָּאת</b> של אהרן <br>    <b>וְאֵת</b> גופת<br>    <b>שְׂעִיר הַחַטָּאת</b> של העם, שהיה בן זוגו של השעיר לעזאזל, <br>    <b>אֲשֶׁר הוּבָא אֶת דָּמָם לְכַפֵּר בַּקֹּדֶשׁ, יוֹצִיא אֶל מִחוּץ לַמַּחֲנֶה. וְשָׂרְפוּ בָאֵשׁ אֶת עֹרֹתָם וְאֶת בְּשָׂרָם וְאֶת פִּרְשָׁם.</b> כך נאמר כבר קודם לגבי כל החטאות הפנימיות – אלה שאין מזים את דמן על מזבח העולה בחוץ, אלא הדם נכנס פנימה אל הקודש; קרבנות אלה אינם נאכלים אלא נשרפים לחלוטין מחוץ ליישוב.
(כח) <b>וְהַשֹּׂרֵף אֹתָם יְכַבֵּס בְּגָדָיו וְרָחַץ אֶת בְּשָׂרוֹ בַּמָּיִם, וְאַחֲרֵי כֵן יָבוֹא אֶל הַמַּחֲנֶה.</b> מכיוון שאף הוא מתעסק בשיירים של קדושה שירדו מקדושתם – גם הוא צריך טהרה משלו.
(כט) <b>וְהָיְתָה לָכֶם לְחֻקַּת עוֹלָם: בַּחֹדֶשׁ הַשְּׁבִיעִי</b> למניין החודשים. הוא החודש שנקרא מאוחר יותר תשרי,<br>    <b>בֶּעָשׂוֹר לַחֹדֶשׁ,</b> שנקבע להיות יום הכיפורים, <br>    <b>תְּעַנּוּ אֶת נַפְשֹׁתֵיכֶם.</b> אין זו מצווה על ייסורים באשר הם אלא ביטוי טכני שפירושו הימנעות מאכילה, משתייה ומשאר תענוגות הגוף הרגילים.<br>    <br>    <b>וְ</b> נוסף על איסור האכילה והשתייה, <br>    <b>כָל מְלָאכָה לֹא תַעֲשׂוּ,</b><br>    <b>הָאֶזְרָח וְהַגֵּר הַגָּר בְּתוֹכְכֶם,</b> הגרים שנעשו חלק מעם ישראל,
(ל) <b>כִּי בַיּוֹם הַזֶּה יְכַפֵּר עֲלֵיכֶם לְטַהֵר אֶתְכֶם, מִכֹּל חַטֹּאתֵיכֶם לִפְנֵי ה' תִּטְהָרוּ.</b> יום זה נועד לכפרה ולמחילת עוונות ישראל, הן באמצעות הקרבנות הנעשים בקודש, הן על ידי השעיר לעזאזל והן בעיצומו של היום גרידא.<br>    ישראל מצדם יכינו את עצמם לכפרה בהימנעותם מאכילה, שתייה ושאר תענוגות הגוף.
(לא) <b>שַׁבַּת שַׁבָּתוֹן הִיא לָכֶם</b> התענית הזו. או: שבת זו היא שביתה גמורה, לא כשביתת חג אלא כשביתת שבת – יום שבו אסורה כל מלאכה שהיא.<br>    ולא שביתה ממלאכה בלבד אלא השבתת שאר צורכי הגוף – <br>    <b>וְעִנִּיתֶם אֶת נַפְשֹׁתֵיכֶם.</b> וזוהי <br>    <b>חֻקַּת עוֹלָם.</b> גם כאשר אין מקדש ואין כהן גדול, הכפרה והטהרה הן חוק לעולם.<br>    דיני קדושת יום הכיפורים והציוויים המוטלים על ישראל ביום הזה אינם תלויים בכניסת הכהן הגדול לקודש הקודשים ובעבודתו במקדש, ולכן הם מופיעים כאן כקטע בפני עצמו.
(לב) <b>וְכִפֶּר הַכֹּהֵן אֲשֶׁר יִמְשַׁח</b>, המושח<br>    <b>אֹתוֹ</b>, הכהן הגדול שיימשח בשמן, <br>    <b>וַאֲשֶׁר יְמַלֵּא אֶת יָדוֹ</b>, שיינתן לו התפקיד <br>    <b>לְכַהֵן תַּחַת אָבִיו</b> בכהונה הגדולה, כי הכהונה בעיקרה היא מוּרשת. <br>    <b>וְלָבַשׁ</b> גם הוא כאביו<br>    <b>אֶת בִּגְדֵי הַבָּד, בִּגְדֵי הַקֹּדֶשׁ,</b>
(לג) <b>וְכִפֶּר אֶת מִקְדַּשׁ הַקֹּדֶשׁ</b>, המקום המקודש שבקודש, קודש הקודשים, <br>    <b>וְאֶת אֹהֶל מוֹעֵד וְאֶת הַמִּזְבֵּחַ יְכַפֵּר, וְעַל הַכֹּהֲנִים וְעַל כָּל עַם הַקָּהָל יְכַפֵּר.</b>
(לד) <b>וְהָיְתָה זֹּאת לָכֶם לְחֻקַּת עוֹלָם, לְכַפֵּר עַל בְּנֵי יִשְׂרָאֵל מִכָּל חַטֹּאתָם אַחַת בַּשָּׁנָה.וַיַּעַשׂ כַּאֲשֶׁר צִוָּה ה' אֶת מֹשֶׁה.</b> כשהגיע יום הכיפורים, עשה אהרן כאשר צֻווה.
<h2>פרק יז</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל וְאָמַרְתָּ אֲלֵיהֶם.</b> מה שייאמר להלן קשור אמנם למשכן, אך באופן חלקי בלבד; בעיקרן אלה הוראות הנוגעות לכלל ישראל.<br>    <b>זֶה הַדָּבָר אֲשֶׁר צִוָּה ה' לֵאמֹר:</b>
(ג) <b>אִישׁ אִישׁ מִבֵּית יִשְׂרָאֵל אֲשֶׁר יִשְׁחַט שׁוֹר אוֹ כֶשֶׂב אוֹ עֵז בַּמַּחֲנֶה</b>. מחנה ישראל היה גדול מאוד, שהרי במדבר עמד לרשותם כל השטח שהיו צריכים לו. יש להניח אפוא שהיושבים בחלקו הפנימי של המחנה לא תמיד טרחו לצאת מחוץ לגבולותיו כדי לשחוט. <br>    <b>אוֹ אֲשֶׁר יִשְׁחַט מִחוּץ לַמַּחֲנֶה</b>, כגון במקום מרעה הצאן,
(ד) <b>וְאֶל פֶּתַח אֹהֶל מוֹעֵד לֹא הֱבִיאוֹ לְהַקְרִיב קָרְבָּן לַה' לִפְנֵי מִשְׁכַּן ה'</b>– <br>    <b>דָּם יֵחָשֵׁב לָאִישׁ הַהוּא, דָּם שָׁפָךְ.</b> כל בהמה שמבקשים לשחוט צריכה להישחט במשכן כקרבן. מי שלא נהג כך – <br>    <b>וְנִכְרַת הָאִישׁ הַהוּא מִקֶּרֶב עַמּוֹ,</b>
(ה) <b>לְמַעַן אֲשֶׁר</b>, כדי ש<br>    <b>יָבִיאוּ בְּנֵי יִשְׂרָאֵל אֶת זִבְחֵיהֶם</b>, קרבנותיהם<br>    <b>אֲשֶׁר הֵם זֹבְחִים</b> כעת<br>    <b>עַל פְּנֵי הַשָּׂדֶה, וֶהֱבִיאֻם לַה' אֶל פֶּתַח אֹהֶל מוֹעֵד, אֶל הַכֹּהֵן, וְזָבְחוּ זִבְחֵי שְׁלָמִים לַה' אוֹתָם,</b> ולא יזבחו עוד בכל מקום שירצו,
(ו) <b>וְזָרַק הַכֹּהֵן אֶת הַדָּם עַל מִזְבַּח ה'</b> שב<br>    <b>פֶּתַח אֹהֶל מוֹעֵד, וְהִקְטִיר הַחֵלֶב לְרֵיחַ נִיחֹחַ לַה',</b> אל לישראל בהיותם במדבר, לשחוט בהמה לאכילה בתור חולין, עליהם לעשותה קרבן זבח שלמים: הדם והחֵלב, האסורים בין כה וכה באכילה, קרבים על המזבח, ואת שאר הבשר, מלבד החזה והשוק הניתנים לכהן, מותר לבעלים לאכול.
(ז) <b>וְלֹא יִזְבְּחוּ עוֹד אֶת זִבְחֵיהֶם לַשְּׂעִירִם</b>, לשדים<br>    <b>אֲשֶׁר הֵם זֹנִים אַחֲרֵיהֶם.</b> מלים אלו, מלבד שהן נותנות טעם לכך שאין לזבוח זבחים בחוץ, הן מביעות איסור העומד לעצמו.<br>    <br>    <b>חֻקַּת עוֹלָם תִּהְיֶה זֹּאת</b>– האיסור על הזביחה לשעירים<br>    <b>לָהֶם לְדֹרֹתָם.</b>
(ח) <b>ו</b> גם זאת<br>    <b>אֲלֵהֶם</b>– אל בני ישראל <br>    <b>תֹּאמַר.</b> לאחר שנצטוו על כך שבשר יישחט רק בתור קרבן, מגיע פרט נוסף, הנוהג גם לדורות<br>    <b>: אִישׁ אִישׁ מִבֵּית יִשְׂרָאֵל וּמִן הַגֵּר אֲשֶׁר יָגוּר בְּתוֹכָם אֲשֶׁר יַעֲלֶה עֹלָה</b>, קרבן שנשרף כולו<br>    <b>אוֹ זָבַח,</b> שבשרו נאכל,
(ט) <b>וְאֶל פֶּתַח אֹהֶל מוֹעֵד לֹא יְבִיאֶנּוּ לַעֲשׂוֹת אֹתוֹ לַה'</b>– <br>    <b>וְנִכְרַת הָאִישׁ הַהוּא מֵעַמָּיו.</b> הקרבת קרבן שלא במשכן או במקדש אסורה באיסור חמור מאוד, והעונש עליה הוא החמור ביותר. כרֵת אינו עונש בידי אדם אלא משמיים. האיש מת קודם זמנו, ואולי גם נפשו נענשת בעונשים שונים.
(י) <b>וְאִישׁ אִישׁ מִבֵּית יִשְׂרָאֵל וּמִן הַגֵּר הַגָּר בְּתוֹכָם אֲשֶׁר יֹאכַל כָּל דָּם</b>– <br>    <b>וְנָתַתִּי פָנַי בַּנֶּפֶשׁ הָאֹכֶלֶת אֶת הַדָּם,</b> אפנה אליה ואביט בה בעין רעה, <br>    <b>וְהִכְרַתִּי אֹתָהּ מִקֶּרֶב עַמָּהּ.</b>
(יא) <b>כִּי נֶפֶשׁ</b>, חיוּת<br>    <b>הַבָּשָׂר</b>– <br>    <b>בַּדָּם הִוא,</b><br>    <b>וַאֲנִי נְתַתִּיו</b>– את הדם<br>    <b>לָכֶם</b> רק לקרבן <br>    <b>עַל הַמִּזְבֵּחַ, לְכַפֵּר עַל נַפְשֹׁתֵיכֶם,</b><br>    <b>כִּי הַדָּם הוּא בַּנֶּפֶשׁ יְכַפֵּר.</b> הדם שהנפש תלויה בו, לא ניתן אלא לכפרתה של הנפש המקריבה אותו לה'. במובן מסוים אדם מותר לאכול בשר משום שהוא בשרו של יצור שכבר מת, אבל הדם, המסמל את חיותו, אינו נתון לאדם אלא לה' לבדו.
(יב) <b>עַל כֵּן אָמַרְתִּי לִבְנֵי יִשְׂרָאֵל: כָּל נֶפֶשׁ מִכֶּם לֹא תֹאכַל דָּם, וְהַגֵּר הַגָּר בְּתוֹכְכֶם לֹא יֹאכַל דָּם.</b> איסור כללי זה תקף לכל בני ישראל<br>    ולגרים המצטרפים אליהם.
(יג) <b>וְאִישׁ אִישׁ מִבְּנֵי יִשְׂרָאֵל וּמִן הַגֵּר הַגָּר בְּתוֹכָם אֲשֶׁר יָצוּד צֵיד חַיָּה אוֹ עוֹף אֲשֶׁר יֵאָכֵל</b>, הראוי לאכילה לפי ההגדרות הכתובות בתורה.<br>    <br>    החיות ורוב העופות אינם עולים על המזבח כקרבנות. בעלי החיים הללו ניצודים,<br>    נשחטים ונאכלים. במקרה של שחיטת חיה או עוף – <br>    <b>וְשָׁפַךְ אֶת דָּמוֹ וְכִסָּהוּ בֶּעָפָר.</b> הדם אסור באכילה, ואף אין להשאירו חשוף.
(יד) <b>כִּי נֶפֶשׁ כָּל בָּשָׂר, דָּמוֹ בְ</b> לוויית<br>    <b>נַפְשׁוֹ הוּא.</b> הדם קשור בנפש.<br>    <b>וָאֹמַר</b>, ולכן אמרתי<br>    <b>לִבְנֵי יִשְׂרָאֵל: דַּם כָּל בָּשָׂר לֹא תֹאכֵלוּ,</b> כי על כוח החיים עצמו אין לאדם מישראל שליטה גמורה,<br>    <b>כִּי נֶפֶשׁ כָּל בָּשָׂר דָּמוֹ הִוא,</b> הנפש היא הדם, ועל כן<br>    <b>כָּל אֹכְלָיו יִכָּרֵת.</b>
(טו) <b>וְכָל נֶפֶשׁ אֲשֶׁר תֹּאכַל נְבֵלָה</b>, בעל חיים שמת מאליו,<br>    <b>וּטְרֵפָה</b>, בעל חיים שנהרג או נפצע פצעי מוות.<br>    <br>    <b>בָּאֶזְרָח וּבַגֵּר.</b> בעלי חיים אלה אסורים באכילה, ולא זו בלבד, אלא שבמותם הם מטמאים במגע או במשא אף ללא מגע ישיר,<br>    ולכן – <br>    <b>וְכִבֶּס בְּגָדָיו וְרָחַץ בַּמַּיִם וְטָמֵא עַד הָעֶרֶב</b> ואז – <br>    <b>וְטָהֵר.</b>
(טז) <b>וְאִם לֹא יְכַבֵּס וּבְשָׂרוֹ לֹא יִרְחָץ</b>– <br>    <b>וְנָשָׂא עֲוֹנוֹ.</b> האדם אינו חייב להיטהר מיד כשנטמא. הטמא חוטא רק כאשר הוא נוגע בקודש או נכנס למקדש. אין ספק שעניין זה חשוב לכהנים – שחלק גדול ממזונם הוא קודשים, וכן היה מעשי לישראל במדבר, שכן כאמור כאשר רצו לאכול בשר נדרשו להביאו כקרבן אל פתח אוהל מועד. אולם גם לאחר שהותרה אכילת בשר חולין, עלול הטמא לנגוע בדברים שיש בהם קדושה. משום חומרתה של עברה זו, מודגשת כאן חשיבותה של ההיטהרות.
<h2>פרק יח</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: אֲנִי ה' אֱלֹהֵיכֶם.</b>
(ג) <b>כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ</b>– <br>    <b>לֹא תַעֲשׂוּ, וּכְמַעֲשֵׂה אֶרֶץ כְּנַעַן אֲשֶׁר אֲנִי מֵבִיא אֶתְכֶם שָׁמָּה</b>– <br>    <b>לֹא תַעֲשׂוּ, וּבְחֻקֹּתֵיהֶם</b>, במנהגיהם<br>    – <br>    <b>לֹא תֵלֵכוּ.</b>
(ד) לעומת זאת,<br>    <b>אֶת מִשְׁפָּטַי תַּעֲשׂוּ וְאֶת חֻקֹּתַי תִּשְׁמְרוּ לָלֶכֶת בָּהֶם, אֲנִי ה' אֱלֹהֵיכֶם.</b>
(ה) <b>וּשְׁמַרְתֶּם אֶת חֻקֹּתַי וְאֶת מִשְׁפָּטַי אֲשֶׁר יַעֲשֶׂה אֹתָם הָאָדָם וָחַי בָּהֶם.</b> החוקים הנוגעים לקדושת ישראל ולייחודם בתחום האישות הם המעצבים את הדרך הראויה לחיות. <br>    <b>אֲנִי ה',</b> קיים תמיד ומהווה הכול.
(ו) <b>אִישׁ אִישׁ,</b> כל גבר מכם, <br>    <b>אֶל כָּל שְׁאֵר בְּשָׂרוֹ</b>, קרובי משפחתו<br>    <b>לֹא תִקְרְבוּ לְגַלּוֹת עֶרְוָה,</b> לקיים יחסי אישות.<br>    <b>אֲנִי ה'.</b> יש בהכרזה כללית זו כדי להדגיש את העיקרון – במקום שיש שאֵרוּת, קשר דם קרוב – היחסים המיניים אסורים.
(ז) <b>עֶרְוַת אָבִיךָ וְעֶרְוַת אִמְּךָ לֹא תְגַלֵּה. אִמְּךָ הִוא, לֹא תְגַלֶּה עֶרְוָתָהּ.</b> האיסור על יחסי מין בין בן ואמו קיים כמעט בכל מקום בעולם. אף על פי שבמישרין מדובר ביחסים עם האם דווקא, בכל משפחה נורמטיבית קשורים הקלון והבושה שבמעשה כזה לשני ההורים. לכן נזכרות ערוות האב והאם יחד.
(ח) <b>עֶרְוַת אֵשֶׁת אָבִיךָ</b>, גם אם אינה אמך אלא אשה אחרת של אביך<br>    <b>לֹא תְגַלֵּה. עֶרְוַת</b>, קלון<br>    <br>    <b>אָבִיךָ הִוא.</b> יחסים עם אשתו האחרת של האב נוגעים לקלונו ובושתו של האב.
(ט) <b>עֶרְוַת אֲחוֹתְךָ בַת אָבִיךָ אוֹ בַת אִמֶּךָ</b>, ובוודאי אם היא אחות מאב ומאם גם יחד,<br>    בין שהיא <br>    <b>מוֹלֶדֶת בַּיִת</b>, שנולדה בתוך המשפחה<br>    <b>אוֹ מוֹלֶדֶת חוּץ</b>, שנולדה מחוץ לקשר נישואין<br>    – <br>    <b>לֹא תְגַלֶּה עֶרְוָתָן,</b> כי הן קרובות דם שלך.
(י) <b>עֶרְוַת בַּת בִּנְךָ אוֹ בַת בִּתְּךָ</b>, ובוודאי בתך עצמה כלולה באיסור, למרות שאיננה נזכרת במפורש<br>    – <br>    <b>לֹא תְגַלֶּה עֶרְוָתָן,</b><br>    <b>כִּי עֶרְוָתְךָ הֵנָּה,</b> הן.<br>    הקשר של אדם עם ילדיו אינו נוגע בקרבת שארות כלפי אחרים כמו כמה מהעריות האחרות, אלא זוהי הערווה-הבושה שלו עצמו, ואף היא אסורה.
(יא) <b>עֶרְוַת בַּת אֵשֶׁת אָבִיךָ</b>, אם היא <br>    <b>מוֹלֶדֶת אָבִיךָ</b>– <br>    <b>אֲחוֹתְךָ הִוא,</b> ולכן <br>    <b>לֹא תְגַלֶּה עֶרְוָתָהּ.</b> יש כאן כפל אזהרה על האמור מקודם: נמצא שאחות מהאב שהיא גם בת אשת האב – אזהרתה כפולה.<br>    מאידך גיסא, בת אשתו של האב שהיא אחות חורגת לגמרי – שנולדה מאב אחר ומאם אחרת – אינה נחשבת לקרובה והיא מותרת.
(יב) <b>עֶרְוַת אֲחוֹת אָבִיךָ לֹא תְגַלֵּה</b>– <br>    <b>שְׁאֵר</b>, בשר <br>    <b>אָבִיךָ הִוא.</b>
(יג) <b>עֶרְוַת אֲחוֹת אִמְּךָ לֹא תְגַלֵּה, כִּי שְׁאֵר אִמְּךָ הִוא.</b> שתי דודות אלו קרובות קרבת דם, מצד האב או האם;
(יד) אך גם דודה שאינה קרבת שאר אסורה – <br>    <b>עֶרְוַת אֲחִי אָבִיךָ לֹא תְגַלֵּה: אֶל אִשְׁתּוֹ לֹא תִקְרָב</b> כי<br>    <b>דֹּדָתְךָ הִוא.</b> מכיוון שדודך נשא אותה – גם היא נחשבת דודתך כאחות האב ואחות האם.
(טו) <b>עֶרְוַת כַּלָּתְךָ לֹא תְגַלֵּה, אֵשֶׁת בִּנְךָ הִוא,</b> ולכן<br>    <b>לֹא תְגַלֶּה עֶרְוָתָהּ.</b>
(טז) <b>עֶרְוַת אֵשֶׁת אָחִיךָ לֹא תְגַלֵּה, עֶרְוַת אָחִיךָ הִוא.</b>
(יז) <b>עֶרְוַת אִשָּׁה וּבִתָּהּ לֹא תְגַלֵּה.</b> אסור לגבר אחד לקיים יחסי אישות עם אשה ועם בתה, ולא רק עם בתה ממש, אלא גם <br>    <b>אֶת בַּת בְּנָהּ וְאֶת בַּת בִּתָּהּ לֹא תִקַּח לְגַלּוֹת עֶרְוָתָהּ,</b> כי <br>    <b>שַׁאֲרָה הֵנָּה,</b> קרובות הן זו לזו. זהו שלב נוסף, משום שעקרונית יכול היה האיש לשאת כל אחת מהן לחוד, אבל עדיין שתיהן יחד נאסרות עליו. <br>    <b>זִמָּה</b>, מחשבת חוטאים<br>    <br>    <b>הִיא.</b> הקשר הזה מקלקל את יחסי האם והבת.<br>    ועוד, הוא יוצר בלבול, והאיש עלול לחשוב על זו כשהוא נמצא עם זו.
(יח) <b>וְ</b> כיוצא בכך <br>    <b>אִשָּׁה אֶל</b>, לצד<br>    <b>אֲחֹתָהּ לֹא תִקָּח.</b> אסור לשאת שתי אחיות, <br>    <b>לִצְרֹר,</b> שהן תהיינה צרות זו לזו, <br>    <b>לְגַלּוֹת עֶרְוָתָהּ עָלֶיהָ בְּחַיֶּיהָ.</b> זוהי הגדרה מאוד ברורה: כל זמן שאשתו חיה – גם אם היא כבר איננה אשתו, למשל אם הוא גירש אותה – אסור לו לשאת את אחותה. כמו במקרה של אשה ובתה, גם כאן יכול להתעורר בלבול כל זמן ששתי הנשים חיות, אלא שבמקרה של אחות אשתו ישנו דין מיוחד – שאיננו קיים באם ובתה ובשאר העריות – שהאיסור בטל לאחר מות אשתו – בְּחַיֶּיהָ דווקא.
(יט) <b>וְאֶל אִשָּׁה בְּנִדַּת טֻמְאָתָהּ לֹא תִקְרַב לְגַלּוֹת עֶרְוָתָהּ.</b> אסור לקיים יחסים עם אשה נידה. האיסור 'לקרב לגלות ערווה' מרמז על הגבלה רחבה יותר מ'לגלות ערווה' שמשמעותו הברורה היא קיום יחסי מין. אסור לאדם לקיים סוגים שונים של מגע קרוב עם אשה נידה, ולמעשה אין הבדל אם מדובר באשה זרה כלשהי או באשתו שלו.
(כ) <b>וְאֶל אֵשֶׁת עֲמִיתְךָ</b>, גבר מתוך עמך<br>    <br>    <b>לֹא תִתֵּן שְׁכָבְתְּךָ לְזָרַע לְטָמְאָה בָהּ.</b>
(כא) <b>וּמִזַּרְעֲךָ לֹא תִתֵּן לְהַעֲבִיר</b>, אל תעלה את בנך כקרבן סמלי או ממשי<br>    <b>לַמֹּלֶךְ,</b> שמו של אליל מסוים, או: כינוי לפולחן שהיה רווח אצל עובדי אלילים.<br>    <br>    <b>וְלֹא תְחַלֵּל אֶת שֵׁם אֱלֹהֶיךָ, אֲנִי ה'.</b> לפי הדעה ש'מולך' אינו שם של אליל מסוים, אפשר לפרש: אל תעבוד באותו אופן – בהקרבת ילדים – גם לה' שכן מעשה מגונה זה מחלל את שמו.
(כב) <b>וְאֶת זָכָר לֹא תִשְׁכַּב מִשְׁכְּבֵי אִשָּׁה</b>– <br>    <b>תּוֹעֵבָה הִוא.</b> משכב הזכר אינו מוגדר יחסי אישות אלא תועבה.
(כג) <b>וּבְכָל בְּהֵמָה לֹא תִתֵּן שְׁכָבְתְּךָ לְטָמְאָה בָהּ.</b> הטומאה שבמעשה היא משום שאין בכך אפשרות של היקשרות אנושית הדדית ופורייה, אלא מעשה מיני לעצמו, שאינו מעמיד תולדות.והדיבור אל האיש נעשה משום שבדרך כלל הוא הדמות הפעילה יותר בקשר כזה, אבל יש שהאיש אינו מעורב כלל: <br>    <b>וְאִשָּׁה לֹא תַעֲמֹד לִפְנֵי בְהֵמָה לְרִבְעָהּ</b>, לשכב עמה. כשם שמשכב בהמה אסור לגברים כך הוא אסור לנשים. <br>    <b>תֶּבֶל הוּא,</b> ערבוב ובלבול בין מינים. מעשים כאלה היו נוהגים בחברה הכנענית העממית ולא נחשבו תועבה בתרבותה.
(כד) ובסופו של דבר מעבר לעצם האיסור – <br>    <b>אַל תִּטַּמְּאוּ בְּכָל אֵלֶּה</b>.<br>    בעברה על דיני העריות שהוזכרו יש צד של טומאה, סיאוב וכיעור. זוהי טומאה מוסרית ורוחנית שאינה קשורה לטומאה כמושג אובייקטיבי המכיל הבחנות טכניות, כפי שהופיע בעניינים הקודמים. <br>    <b>כִּי בְכָל אֵלֶּה נִטְמְאוּ הַגּוֹיִם אֲשֶׁר אֲנִי מְשַׁלֵּחַ מִפְּנֵיכֶם.</b> קשרי גילוי העריות למיניהם – יחסי אישות עם אשתו של אחר, משכב זכר ומשכב בהמה – היו חלק מהתרבות הכנענית.
(כה) <b>וַתִּטְמָא הָאָרֶץ, וָאֶפְקֹד עֲוֹנָהּ עָלֶיהָ.</b> המעשים הללו אינם רק חטא פרטי. כאשר הם הופכים מקובלים ונורמטיביים, הם מטמאים את הארץ. עברות חמורות אינן נוגעות רק בבני אדם, אלא הן מטמאות גם את סביבתן. הכיעור, הזוועה או הבושה הכרוכים בהן חלים על הנפשות הפועלות וגורמים אף לארץ להיענש –<br>    <br>    <b>וַתָּקִא הָאָרֶץ אֶת יֹשְׁבֶיהָ,</b> אם בעקבות כיבוש או כתוצאה מאסונות טבע.
(כו) לעומתם – <br>    <b>וּשְׁמַרְתֶּם אַתֶּם</b>– בני ישראל, <br>    <b>אֶת חֻקֹּתַי</b>, הדינים הקובעים מה מוגדר כקרבה ומה אינו קרבה בלא היגיון מובחן,<br>    <b>וְאֶת מִשְׁפָּטַי,</b> הדינים שניתן לבססם על טיעונים בעלי משמעות לוגית ומעשית.<br>    <br>    <b>וְלֹא תַעֲשׂוּ מִכֹּל הַתּוֹעֵבֹת הָאֵלֶּה,</b><br>    <b>הָאֶזְרָח וְהַגֵּר הַגָּר בְּתוֹכְכֶם,</b> משום שהמגבלות הללו חלים על כל אדם שחי בארץ.
(כז) <b>כִּי אֶת כָּל הַתּוֹעֵבֹת הָאֵל</b>, האלה <br>    <b>עָשׂוּ אַנְשֵׁי הָאָרֶץ אֲשֶׁר</b> היו בה<br>    <b>לִפְנֵיכֶם</b>– הכנענים, <br>    <b>וַתִּטְמָא הָאָרֶץ</b> על ידי המעשים הללו.
(כח) <b>וְלֹא תָקִיא הָאָרֶץ אֶתְכֶם בְּטַמַּאֲכֶם אֹתָהּ, כַּאֲשֶׁר קָאָה</b>, הקיאה מתוכה <br>    <b>אֶת הַגּוֹי אֲשֶׁר לִפְנֵיכֶם.</b> הארץ, בייחוד ארץ הקודש, אינה יכולה לשאת את הכיעור והיא מקיאה את החוטאים המטמאים אותה.
(כט) <b>כִּי כָּל אֲשֶׁר יַעֲשֶׂה מִכֹּל הַתּוֹעֵבוֹת הָאֵלֶּה</b>, שנמנו לעיל<br>    – <br>    <b>וְנִכְרְתוּ הַנְּפָשׁוֹת הָעֹשֹׂת מִקֶּרֶב עַמָּם</b>. עוד לפני שבית הדין האנושי יעסוק בדין, החוטאים בעברות הללו חייבים בכרת בידי שמים, כלומר בכריתת הנפש ומותה בעולם הזה ובעולם הבא.
(ל) <b>וּשְׁמַרְתֶּם אֶת מִשְׁמַרְתִּי.</b> לא די שאסור לעשות את העברות עצמן, אלא צריך לעשות להן גם שמירה, כלומר לבנות מחיצות והגבלות מראש על מנת למנוע את מימוש המעשה.<br>    <br>    <b>לְבִלְתִּי עֲשׂוֹת מֵחֻקּוֹת</b>, ממנהגי<br>    <b>הַתּוֹעֵבֹת</b><br>    <b>אֲשֶׁר נַעֲשׂוּ לִפְנֵיכֶם</b> בארץ כנען, <br>    <b>וְלֹא תִטַּמְּאוּ בָּהֶם,</b> על ידי עשייתם. <br>    <b>אֲנִי ה' אֱלֹהֵיכֶם.</b>
<h2>פרק יט</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל כָּל עֲדַת בְּנֵי יִשְׂרָאֵל. וְאָמַרְתָּ אֲלֵהֶם: קְדֹשִׁים תִּהְיוּ.</b> לפני מתן תורה נאמרה ההבטחה – שיש בה גם חיוב – שעם ישראל יהיה מַמְלֶכֶת כֹּהֲנִים וְגוֹי קָדוֹשׁ,<br>  ועכשיו הגיע זמן הפירעון, עת המימוש של ההצהרה הזו; קדושת ישראל צריכה להתבטא במעשים. <br>  <b>כִּי קָדוֹשׁ אֲנִי ה' אֱלֹהֵיכֶם.</b> הקדושה איננה מעשה מיוחד, טקס או פעולת חניכה מסוימת. קדושתם של ישראל באה מכוח הקשר בינם לבין ה', והשלכותיה כוללות מכלול עצום של מעשים והקשרים.
(ג) <b>אִישׁ אִמּוֹ וְאָבִיו תִּירָאוּ, וְאֶת שַׁבְּתֹתַי תִּשְׁמֹרוּ. אֲנִי ה' אֱלֹהֵיכֶם.</b> היו שהסבירו את הקשר בין שני הדינים הללו בכך שחשיבות שמירת השבת עולה על חובת יראת האב והאם. כלומר אף על פי שעליכם להיזהר מלהמרות את פי הוריכם, אינכם צריכים לציית לדבריהם כשהם סותרים את מצוות שמירת השבת או מצוות אחרות.
(ד) <b>אַל תִּפְנוּ אֶל הָאֱלִילִים. וֵאלֹהֵי מַסֵּכָה</b>, אלילים בתבניות נסוכות, יצוקות <br>  <b>לֹא תַעֲשׂוּ לָכֶם,</b> מפני שאתם קדושים, ו<br>  <b>אֲנִי ה' אֱלֹהֵיכֶם.</b>
(ה) <b>וְכִי תִזְבְּחוּ זֶבַח שְׁלָמִים לַה'</b>– <br>  <b>לִרְצֹנְכֶם</b>, מתוך רצון טוב,<br>  או: להיות רצויים<br>  <br>  <b>תִּזְבָּחֻהוּ.</b>
(ו) על כן עליכם לשמור את משפטי הקרבן:<br>  <br>  <b>בְּיוֹם זִבְחֲכֶם יֵאָכֵל וּמִמָּחֳרָת</b>– כך דינו האמור,<br>  <br>  <b>וְהַנּוֹתָר עַד יוֹם הַשְּׁלִישִׁי</b>– <br>  <b>בָּאֵשׁ יִשָּׂרֵף.</b>
(ז) <b>וְאִם הֵאָכֹל יֵאָכֵל</b> הקרבן<br>  <b>בַּיּוֹם הַשְּׁלִישִׁי</b>– <br>  <b>פִּגּוּל</b>, שיקוץ, דבר מאוס<br>  <b>הוּא.</b> לפי הגדרות ההלכה, בשר קודשים שנשאר ביום השלישי נקרא 'נותר' ולא 'פיגול'. 'פיגול' הוא כינויו של בשר שבזמן ההקרבה תכנן האדם לאכלו ביום השלישי,<br>  ולכן הקרבן <br>  <b>לֹא יֵרָצֶה,</b> בעיני ה'.
(ח) <b>וְאֹכְלָיו עֲוֹנוֹ יִשָּׂא,</b> ישא באחריות לחטאו, <br>  <b>כִּי אֶת קֹדֶשׁ ה' חִלֵּל, וְנִכְרְתָה הַנֶּפֶשׁ ההִוא מֵעַמֶּיהָ.</b>
(ט) <b>וּבְקֻצְרְכֶם אֶת קְצִיר אַרְצְכֶם,לֹא תְכַלֶּה</b>, תסיים את<br>  <b>פְּאַת</b>, פינת<br>  <b>שָׂדְךָ לִקְצֹר.</b> השאר אותה בלתי קצורה. <br>  <b>וְלֶקֶט קְצִירְךָ</b>, את השיבולים הנופלות מן החרמש בעת הקציר<br>  <b>לֹא תְלַקֵּט,</b> אלא השאר אותן מונחות בשדה.
(י) <b>וְכַרְמְךָ לֹא תְעוֹלֵל,</b> אל תאסוף את העוללות, האשכולות הפגומים המכילים ענבים בודדות. <br>  <b>וּפֶרֶט כַּרְמְךָ</b>, ואת הענבים שנפרטו ונפלו מן האשכול <br>  <b>לֹא תְלַקֵּט.</b> את כל אלה – פאת השדה, לקט הקציר, עוללות ופרט הכרם – אל תלקט מן השדה, אלא <br>  <b>לֶעָנִי וְלַגֵּר</b>, שאין לו בסיס כלכלי,<br>  <b>תַּעֲזֹב אֹתָם.</b><br>  <b>אֲנִי ה' אֱלֹהֵיכֶם.</b>
(יא) <b>לֹא תִּגְנֹבוּ, וְלֹא תְכַחֲשׁוּ</b>, כשאתם חייבים לזולתכם, אל תכחישו זאת. <br>  <b>וְלֹא תְשַׁקְּרוּ אִישׁ בַּעֲמִיתוֹ.</b>
(יב) <b>וְלֹא תִשָּׁבְעוּ בִשְׁמִי לַשָּׁקֶר,</b> שכן על ידי כך – <br>  <b>וְחִלַּלְתָּ אֶת שֵׁם אֱלֹהֶיךָ,</b> תבזה את שם ה' בשימוש בו לשם עוול, הרי – <br>  <b>אֲנִי ה',</b> והזכרת שמי בין דברי העוול שלכם – לשווא ולשקר – היא עוול כפול.
(יג) <b>לֹא תַעֲשֹׁק</b>, אל תשתמש בכוח או במעמד וסמכות על מנת לנצל <br>  <b>אֶת רֵעֲךָ,</b> חברך ולמנוע ממנו את כל המגיע לו.<br>  ניצול זה יכול להיות במשא ומתן, בדברי ריב, בענייני שכירת פועלים וכדומה.<br>  <br>  <b>וְלֹא תִגְזֹל,</b> אל תקח מאדם את מה ששייך לו. <br>  <b>לֹא תָלִין</b> את<br>  <b>פְּעֻלַּת</b>, משכורתו של<br>  <b>שָׂכִיר אִתְּךָ עַד בֹּקֶר.</b> עליך לשלם לפועליך מיד. אם אתה מעסיק שכיר יום המקבל את התשלום בלילה, עליך לשלם לו עוד באותו לילה שבו גמר את עבודתו.
(יד) <b>לֹא תְקַלֵּל חֵרֵשׁ, וְלִפְנֵי עִוֵּר לֹא תִתֵּן מִכְשֹׁל.</b> על עצם הדין נוספת האזהרה – <br>  <b>וְיָרֵאתָ מֵּאֱלֹהֶיךָ, אֲנִי ה'.</b> במקרים רבים, הנפגע איננו יודע מי פגע בו, ובקלות הפוגע יכול להימלט מאחריות – בפרט כאשר הנפגע הוא חירש, עיוור או חסר ישע שאין מי שיילחם למענו. יתר על כן, יכול אדם לפגוע בזולתו באופן שאינו ניכר גם לסובבים. לפיכך מדגיש הכתוב, שגם אם אין לאדם סיבה להתיירא מתגובת הקרבן או החברה – עליו לפחד מאלוקים, שלפניו גלויים כל המעשים וכל הכוונות.
(טו) <b>לֹא תַעֲשׂוּ עָוֶל בַּמִּשְׁפָּט.</b> זוהי תביעה כללית ליושר במשפט, לא זו בלבד שלא תפלה לרעה את מי שבשולי החברה אלא גם <br>  <b>לֹא תִשָּׂא</b>, תגביה<br>  <b>פְנֵי דָל, ו</b>מצד שני <br>  <b>לֹא תֶהְדַּר</b>, תכבד<br>  <b>פְּנֵי גָדוֹל.</b> אל תעדיף אחד מבעלי הדין,<br>  <b>בְּצֶדֶק תִּשְׁפֹּט עֲמִיתֶךָ,</b> בלא קשר לזהותו ולמעמדו.
(טז) <b>לֹא תֵלֵךְ רָכִיל</b>, אל תלך לספר במקום אחד שמועות או דברים פרטיים ששמעת או ראית במקום אחר,<br>  <br>  <b>בְּעַמֶּיךָ,</b> בקהליך, או: בקרוביך.<br>  <b>לֹא תַעֲמֹד עַל דַּם רֵעֶךָ.</b> אל תימנע מלעשות דבר העשוי לעזור לו. אין הכרח שהפגיעה תהיה כרוכה בדם ממש.<br>  <br>  <b>אֲנִי ה',</b> ועל כן הציוויים נובעים מסמכותי, ואינם אמירה בעלמא. יתר על כן, הצהרה זו נאמרת כאן, מפני שמן הציווי שלא לעמוד על הדם אפשר להתחמק. אדם יכול לטעון שלא ראה או לא שמע את צרת חברו; הוא מיהר או היה עסוק; הוא לא חשב שעזרתו נחוצה או שהמצב מסוכן. אולם אֲנִי ה' היודע את האמת לאשורה.
(יז) <b>לֹא תִשְׂנָא אֶת אָחִיךָ בִּלְבָבֶךָ.</b> נראה כאילו זה ציווי כללי, אך למעשה משמעותו מוגבלת. הכתוב אינו מתייחס לעשיית מעשים שהם ביטויי שנאה, אלא לשמירת השנאה בלב דווקא, שכן הפסוק מורה על התנהגות אלטרנטיבית: <br>  <b>הוֹכֵחַ תּוֹכִיחַ אֶת עֲמִיתֶךָ,</b> חברך<br>  <b>, וְ</b> כך <br>  <b>לֹא תִשָּׂא עָלָיו</b>, בגללו<br>  <br>  <b>חֵטְא.</b> אם תשמור את הדברים בלבך ולא תוכיח אותו, ייחשב לך הדבר לחטא.
(יח) <b>לֹא תִקֹּם,</b> תשיב לאדם כגמולו. אם עשה לך אדם רעה או מנע ממך טובה, אל תנהג בו באותו אופן שנהג עמך. יש שאדם נמנע מלנקוט פעולה ממשית, אך עדיין כועס בלבו. כנגד זה נאמר: <br>  <b>וְ</b> אף<br>  <b>לֹא תִטֹּר</b>, תשמור לו טינה בלב. לנקמה ולנטירה אולי יש מקום כלפי אויבים זרים, אך לא<br>  <b>אֶת בְּנֵי עַמֶּךָ.</b><br>  <br>  <b>וְאָהַבְתָּ לְרֵעֲךָ כָּמוֹךָ.</b> שוב מופיעה האמירה על שתי פניה: פני הסמכות ופני הכנות: <br>  <b>אֲנִי ה'.</b> מחד גיסא, למרות שלאהבת הרֵע יש משמעות מוסרית ואף תועלת חברתית, כאן אינך מצווה לעשות זאת מטעמים אלו, אלא כמצוותו של ה'. ומאידך גיסא, רק אלוקים יכול לשפוט את היחס בין מעשיו של האדם לבין רגשות לבו, ועל כן חשוב להזכיר במצווה זו, הפונה אל לבו של האדם, שזוהי מצוותו של ה', והוא היודע לראות ללב.<br>  עניינם של חלק מהחוקים הללו הוא שמירת המסגרת הטבעית החקוקה בעולם.
(יט) <b>אֶת חֻקֹּתַי תִּשְׁמֹרוּ: בְּהֶמְתְּךָ לֹא תַרְבִּיעַ</b>, תזווג<br>  <b>כִּלְאַיִם,</b> זיווג בין שני מינים. לא נאמר כאן שהכלאיים אינם נוחים, מזיקים או מסוכנים. זהו חוק שקבעתי בעולם ואין לו הסבר תועלתני. כיוצא בזה, <br>  <b>שָׂדְךָ לֹא תִזְרַע כִּלְאָיִם,</b> בשני מיני זרעים, <br>  <b>וּבֶגֶד כִּלְאַיִם שַׁעַטְנֵז</b>, המעורב מצמר ופשתים <br>  <b>לֹא יַעֲלֶה עָלֶיךָ.</b>
(כ) <b>וְאִישׁ כִּי יִשְׁכַּב אֶת אִשָּׁה שִׁכְבַת זֶרַע, וְהִוא שִׁפְחָה נֶחֱרֶפֶת</b>, מיועדת, קשורה<br>  <br>  <b>לְאִישׁ.</b> אין זו אמה עברייה אלא שפחה מעם אחר. העובדים בביתו של אדם מישראל נעשים מעין ישראלים. בעבדותם מוגדרות זכויות מיוחדות ואף מחויבות חלקית במצוות. שפחה זרה זו אינה נשואה ממש, אבל היא נמצאת עם עבד עברי, כפי שנאמר בספר שמות שהאדון יכול לתת שפחה לעבדו העברי, והילדים יהיו שייכים לה ולאדון.<br>  <br>  <b>וְהָפְדֵּה לֹא נִפְדָּתָה,</b> לא פדו אותה בכסף,<br>  <b>אוֹ חֻפְשָׁה לֹא נִתַּן לָהּ,</b> לא שחררו אותה שחרור גמור –<br>  <br>  <b>בִּקֹּרֶת</b>, עונש<br>  <b>תִּהְיֶה.</b> מכל מקום, <br>  <b>לֹא יוּמְתוּ,</b> כדין אשה נשואה,<br>  <b>כִּי</b> השפחה <br>  <b>לֹא חֻפָּשָׁה.</b> כיוון שהיא במעמד ביניים – קשורה במידה מסוימת לגבר, אך אינה בת חורין ועל כן אינה יכולה להתחתן – עברה כזו אינה מחייבת מיתה.
(כא) אולם הואיל וזוהי בכל זאת עברה – <br>  <b>וְהֵבִיא אֶת אֲשָׁמוֹ לַה' אֶל פֶּתַח אֹהֶל מוֹעֵד, אֵיל אָשָׁם.</b> גם אם אין בכך עונש, המעשה צריך תקנה, ולשם כך הוא מביא איִל לקרבן.
(כב) <b>וְכִפֶּר עָלָיו הַכֹּהֵן בְּאֵיל הָאָשָׁם לִפְנֵי ה' עַל חַטָּאתוֹ אֲשֶׁר חָטָא, וְנִסְלַח לוֹ מֵחַטָּאתוֹ אֲשֶׁר חָטָא.</b>
(כג) <b>וְכִי</b>, כאשר<br>  <b>תָבֹאוּ אֶל הָאָרֶץ וּנְטַעְתֶּם כָּל עֵץ מַאֲכָל</b>– <br>  <b>וַעֲרַלְתֶּם עָרְלָתוֹ אֶת פִּרְיוֹ</b> של כל עץ כזה. עליכם להתייחס לפרי הראשון כפרי של ערלה. המלה 'ערלה' מופיעה גם במשמעות הכיסוי שאותו מסירים בברית המילה וכן בביטויים 'ערל שפתיים', 'ערל אזניים' ו'ערל לב'.<br>  בכל הביטויים הללו הערלה היא כיסוי אוטם או מעטה שאינו ראוי לשימוש ויש להסירו.<br>  פרי העץ בתחילתו ערל – <br>  <b>שָׁלֹשׁ שָׁנִים יִהְיֶה לָכֶם עֲרֵלִים, לֹא יֵאָכֵל.</b> אין להשתמש בפרותיו.
(כד) <b>וּבַשָּׁנָה הָרְבִיעִת יִהְיֶה כָּל פִּרְיוֹ קֹדֶשׁ הִלּוּלִים לַה'.</b> פרי השנה הרביעית של האילן – המכונה 'נטע רבעי'<br>  – נושא קדושה. לפי המסורת, אין הוא קודש גמור, כלומר מנותק מצורכיהם של בני אדם; קדושתו מתבטאת בכך שיש לאכלו בקרבת בית המקדש באווירה של קודש והילול.
(כה) <b>וּבַשָּׁנָה הַחֲמִישִׁת תֹּאכְלוּ אֶת פִּרְיוֹ.</b> בשנה החמישית העץ נחשב לעץ רגיל, ואפשר לאכול את פרותיו, ואדרבא – <br>  <b>לְהוֹסִיף לָכֶם תְּבוּאָתוֹ,</b> בשנה זו תשרה עליכם ברכה משום ששמעתם בקולי. <br>  <b>אֲנִי ה' אֱלֹהֵיכֶם.</b> ההצהרה הזאת חוזרת כאן בשל הקושי הכרוך בקיומן של מצוות אלה. קשה למי שמשקיע בעץ להתאפק ולא לאכול מפריו יום אחרי יום ושנה אחר שנה. כדי לקיים זאת עליו לזכור מיהו שציווה עליו.
(כו) <b>לֹא תֹאכְלוּ עַל</b>, ליד<br>  <b>הַדָּם.</b> נראה שהאיסור מתייחס למנהג העמים לשפוך דם בעלי חיים ולאכול לידו, בתור קרבן או אמונה עממית שלפיה מעניקים את הדם למתים, לשדים וכיוצא בהם.<br>  <b>לֹא תְנַחֲשׁוּ</b>. אסור לעשות מעשה שיש בו ניחוש באמצעות אביזרים או פעולות שונות, <br>  <b>וְלֹא תְעוֹנֵנוּ.</b> אל תקסמו לדעת את העתיד באמצעות הבטה אל צורת העננים, או: באמצעות ייחוס סגולות שונות לעונות ולזמנים.<br>  גם פעולות אלה אסורות מפני שיש בהן צד עבודה זרה, אם לא עבודה זרה של ממש.
(כז) <b>לֹא תַקִּפוּ</b> את<br>  <b>פְּאַת רֹאשְׁכֶם,</b> שערות הראש הצומחות בצדדיו. אסור לספר את השֵׂער באופן שווה בכל קצות הראש ולגזוז את השערות שבין האוזניים לעיניים, אלא יש להניח להן לגדול במקומן. <br>  <b>וְלֹא תַשְׁחִית אֵת פְּאַת זְקָנֶךָ.</b> אסור לגלח את שערות הזקן עד תום.
(כח) <b>וְשֶׂרֶט</b>, שריטה<br>  <b>לָנֶפֶשׁ</b>, על אדם שמת<br>  <br>  <b>לֹא תִתְּנוּ בִּבְשַׂרְכֶם.</b> בימי קדם היו האבלים נוהגים לשרוט את בשרם בעקבות מותו של אדם. איסור זה הוא אחת ההגבלות שהתורה מטילה באשר למנהגי אבלות. <br>  <b>ו</b> נוסף על כך, <br>  <b>כְתֹבֶת קַעֲקַע</b>, כתובת הנחרטת בבשר<br>  <b>לֹא תִתְּנוּ בָּכֶם.</b><br>  ושוב – <br>  <b>אֲנִי ה',</b> בעל הסמכות, ואין ברצוני שתעשו כך.
(כט) <b>אַל תְּחַלֵּל אֶת בִּתְּךָ לְהַזְנוֹתָהּ.</b> אל תמסור את בתך לזנות. מצד מסוים השמירה על צניעותה של הבת קשורה לכבודו של בית האב, אך גם אם האב מוותר על כבודו ומאפשר לבתו, או אף מעודד אותה, להתנהג בדרכי זנות – הדבר אסור לחלוטין. ובהיקף רחב יותר: <br>  <b>וְלֹא תִזְנֶה הָאָרֶץ, וּמָלְאָה הָאָרֶץ זִמָּה.</b> גם יחסים בין אנשים פנויים, שאינם נשואים, אסורים. אמנם איסור זה אינו מופיע בכתוב כאיסור לעצמו, אבל כאן מודגש כי יחסי מין צריכים להיות מוגדרים, מסודרים ומקודשים. כאשר הם נעשים הפקר, הארץ מתמלאת בזנות ואף נטמאת.
(ל) <b>אֶת שַׁבְּתֹתַי תִּשְׁמֹרוּ, וּמִקְדָּשִׁי תִּירָאוּ. אֲנִי ה'.</b>
(לא) <b>אַל תִּפְנוּ אֶל הָאֹבֹת</b>, מדיומים המתקשרים עם המתים<br>  <b>וְאֶל הַיִּדְּעֹנִים,</b> קוסמים או מכשפים הטוענים שהם מתקשרים עם המתים ושומעים מהם ידע משמעותי. <br>  <b>אַל תְּבַקְשׁוּ לְטָמְאָה בָהֶם.</b><br>  <b>אֲנִי ה' אֱלֹהֵיכֶם.</b>
(לב) <b>מִפְּנֵי שֵׂיבָה</b>, אדם זקן<br>  <b>תָּקוּם</b> כדי לחלוק לו כבוד.<br>  <b>וְהָדַרְתָּ פְּנֵי זָקֵן,</b> אדם מכובד. אפשר שהמפגש עם אדם זקן או נכבד לא ייוודע לרבים, ולעתים אף לא לזקן עצמו,<br>  ואז יכול האדם להתחמק מן הזקן או שלא להתייחס אליו בכבוד הראוי. אשר על כן חוזר הכתוב ומזהיר – <br>  <b>וְיָרֵאתָ מֵּאֱלֹהֶיךָ.</b> ליראת הכבוד הזו יש צד משותף עם יראת הכבוד כלפי אלוקים. <br>  <b>אֲנִי ה'.</b>
(לג) <b>וְכִי יָגוּר אִתְּךָ גֵּר</b>, אדם שמוצאו זר<br>  <b>בְּאַרְצְכֶם</b>– <br>  <b>לֹא תוֹנוּ אֹתוֹ,</b> לא תצערו אותו בדיבור פוגעני, ברמייה או בפגיעה מסוג אחר.<br>  אין להונות גם אנשים אחרים, אך הזר אינו מוגן, ומנהגי המקום אינם ברורים לו, ולכן ההזדמנות או הפיתוי להסב לו צער, ללעוג ולבוז לו קרובים יותר.
(לד) <b>כְּאֶזְרָח מִכֶּם יִהְיֶה לָכֶם הַגֵּר הַגָּר אִתְּכֶם.</b> עליכם להתייחס אליו כאילו הוא אחד מכם, <br>  <b>וְאָהַבְתָּ לוֹ</b>, אותו <br>  <b>כָּמוֹךָ, כִּי גֵרִים הֱיִיתֶם בְּאֶרֶץ מִצְרָיִם. אֲנִי ה' אֱלֹהֵיכֶם,</b> שלך ושלו. או: בכבוד הגר ובאהבתו תיבחן יראתכם את ה'.
(לה) <b>לֹא תַעֲשׂוּ עָוֶל בַּמִּשְׁפָּט.</b> אסור לשנות מן האמת ומן השיקול הראוי במשפט. כיוצא בזה, אסור לעשות עוול או שינוי <br>  <b>בַּמִּדָּה,</b> מידת שטח או נפח, <br>  <b>בַּמִּשְׁקָל וּבַמְּשׂוּרָה</b>, מידת נוזלים. אסור לעוות גם את כלי המידה.
(לו) ובאופן מפורט יותר:<br>  <b>מֹאזְנֵי צֶדֶק,</b> מאוזנות היטב, <br>  <b>אַבְנֵי</b> משקל של<br>  <b>צֶדֶק,</b> מדויקות, <br>  <b>אֵיפַת</b>, מידת נפח של <br>  <b>צֶדֶק וְהִין</b>, מידת הלח של<br>  <b>צֶדֶק,</b> כל אלה <br>  <b>יִהְיֶה לָכֶם.</b> עליכם לדאוג לשמירת המידות כדיוקן. <br>  <b>אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרָיִם.</b>
(לז) <b>וּשְׁמַרְתֶּם אֶת כָּל חֻקֹּתַי,</b><br>  <b>וְאֶת כָּל מִשְׁפָּטַי</b>, ההדרכות כיצד לנהוג בין הבריות ובתוך המציאות, <br>  <b>וַעֲשִׂיתֶם אֹתָם. אֲנִי ה'.</b> שם נאסר על מעשים חמורים מסוימים, ולכל היותר נזכר בהם עונש כרת בידי שמים, ואילו כאן מתוארים גם העונשים בידי אדם – כיצד צריכים בתי הדין לנהוג בעבריינים בתחום זה.
<h2>פרק כ</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>וְאֶל בְּנֵי יִשְׂרָאֵל תֹּאמַר: אִישׁ אִישׁ מִבְּנֵי יִשְׂרָאֵל וּמִן הַגֵּר הַגָּר בְּיִשְׂרָאֵל אֲשֶׁר יִתֵּן מִזַּרְעוֹ ל</b>פולחן ה<br>  <b>מֹּלֶךְ –</b><br>  <br>  <b>מוֹת יוּמָת</b> בידי אדם. <br>  <b>עַם הָאָרֶץ</b>, הציבור<br>  <b>יִרְגְּמֻהוּ</b>,<br>  יסקלוהו<br>  <br>  <b>בָאָבֶן.</b>
(ג) <b>ו</b> אילו<br>  <br>  <b>אֲנִי אֶתֵּן אֶת פָּנַי בָּאִישׁ הַהוּא,</b> לא אתעלם מכך, אשים אליו לב, <br>  <b>וְהִכְרַתִּי אֹתוֹ מִקֶּרֶב עַמּוֹ, כִּי מִזַּרְעוֹ נָתַן לַמֹּלֶךְ לְמַעַן טַמֵּא אֶת מִקְדָּשִׁי וּלְחַלֵּל אֶת שֵׁם קָדְשִׁי.</b> מעבר לחטא העבודה הזרה, יש בכך גם היבט חמור של חילול שם שמים.
(ד) <b>וְאִם הַעְלֵם יַעְלִימוּ עַם הָאָרֶץ אֶת עֵינֵיהֶם מִן הָאִישׁ הַהוּא, בְּתִתּוֹ מִזַּרְעוֹ לַמֹּלֶךְ, לְבִלְתִּי הָמִית אֹתוֹ</b>, ולא יקיימו את חובתם בהמתתו, שהרי לעתים השופטים מאמינים באותן האמונות שבהן מאמינים הנשפטים –
(ה) <b>וְשַׂמְתִּי אֲנִי אֶת פָּנַי בָּאִישׁ הַהוּא וּבְמִשְׁפַּחְתּוֹ, וְהִכְרַתִּי אֹתוֹ וְאֵת כָּל הַזֹּנִים אַחֲרָיו לִזְנוֹת אַחֲרֵי הַמֹּלֶךְ מִקֶּרֶב עַמָּם.</b>
(ו) <b>וְהַנֶּפֶשׁ אֲשֶׁר תִּפְנֶה אֶל הָאֹבֹת וְאֶל הַיִּדְּעֹנִים</b>, המתקשרים עם המתים,<br>  <br>  <b>לִזְנֹת</b>, לסטות<br>  <b>אַחֲרֵיהֶם</b>, להתייעץ בהם – <br>  <b>וְנָתַתִּי אֶת פָּנַי בַּנֶּפֶשׁ הַהִוא, וְהִכְרַתִּי אֹתוֹ מִקֶּרֶב עַמּוֹ.</b> לא נאמר שיש להענישם בידי אדם, אלא הם ייענשו בידי שמים.
(ז) ובכללו של דבר – <br>  <b>וְהִתְקַדִּשְׁתֶּם וִהְיִיתֶם קְדֹשִׁים.</b> אמירה זו מתייחסת הן למה שנאמר קודם והן למה שייאמר להלן. קצת מן החוקים הללו חלים על ישראל דווקא ואינם אוניברסליים, וקצתם נחשבים מאוסים בכל מקום בעולם, אך עיקרה של פרשה זו הוא בקדושה המיוחדת המחייבת את עם ישראל, <br>  <b>כִּי אֲנִי ה' אֱלֹהֵיכֶם,</b> ומשום כך אתם מחויבים לקדושה זו.
(ח) <b>וּשְׁמַרְתֶּם אֶת חֻקֹּתַי וַעֲשִׂיתֶם אֹתָם. אֲנִי ה' מְקַדִּשְׁכֶם.</b> אני מעניק לכם את מעמדכם המיוחד, ולכן עליכם לשמור הן את הציוויים הפשוטים והן את אלה שעשויים להיראות כגזרות מלך שרירותיות.
(ט) <b>כִּי אִישׁ אִישׁ אֲשֶׁר יְקַלֵּל אֶת אָבִיו וְאֶת אִמּוֹ</b>, גם אם לא פגע בהם באופן אחר – <br>  <b>מוֹת יוּמָת. אָבִיו וְאִמּוֹ קִלֵּל</b>– <br>  <b>דָּמָיו בּוֹ</b>, בראשו. הוא אשם וייענש על כך בעולם הזה. החובה לנהוג כבוד בהורים איננה חוק יוצא דופן, והיא מופיעה גם בעשרת הדיברות,<br>  אבל כאן מודגשים במיוחד חומרת המעשה ועונשו. גם בתרבויות אחרות קללת הזולת – ובוודאי קללת ההורים – אינה נחשבת נאה, אך במסגרת קדושת ישראל התנהגות זו אינה נסבלת כלל. המקלל את הוריו נידון למוות.
(י) <b>וְאִישׁ אֲשֶׁר יִנְאַף אֶת</b>, עם<br>  <b>אֵשֶׁת אִישׁ,</b> כלומר <br>  <b>אֲשֶׁר יִנְאַף אֶת</b>, עם<br>  <b>אֵשֶׁת רֵעֵהוּ</b>. כפילות הלשון מעידה על משמעות כפולה: האיסור על ניאוף עם אשת איש מתייחס להיבט הדתי של האזהרה, ואילו האיסור על ניאוף עם אשת רעהו מתייחס להיבט החברתי שלה. לא בכל החטאים המיניים האחרים שיובאו להלן תהיה פגיעה ישירה באדם נוסף, אבל כאן הרעה כפולה: הנואף חוטא גם כלפי ה' וגם כלפי החבר.<br>  <b>מוֹת יוּמַת הַנֹּאֵף וְהַנֹּאָפֶת</b> השותפים בעברה.
(יא) <b>וְאִישׁ אֲשֶׁר יִשְׁכַּב אֶת</b>, עם<br>  <b>אֵשֶׁת אָבִיו</b>– <br>  <b>עֶרְוַת אָבִיו גִּלָּה.</b> זהו ביזיון וקלון לאביו. <br>  <b>מוֹת יוּמְתוּ שְׁנֵיהֶם, דְּמֵיהֶם בָּם.</b>
(יב) <b>וְאִישׁ אֲשֶׁר יִשְׁכַּב אֶת</b>, עם<br>  <b>כַּלָּתוֹ</b>– <br>  <b>מוֹת יוּמְתוּ שְׁנֵיהֶם. תֶּבֶל</b>, ביזיון ותועבה, או: בלבול<br>  <b>עָשׂוּ,</b> בכך שהאב והבן חולקים ביניהם, כביכול, אשה אחת.<br>  דין זה מקביל לקודמו: השוכב עם אשת אביו והשוכב עם כלתו הם שני צדדים של אותה תבנית, אלא שבמקרה הראשון מעורב גם קלון אביו, ואילו במקרה השני – מודגשים התערובת והשיתוף המגונה, שהעושים אותו – <br>  <b>דְּמֵיהֶם בָּם.</b>
(יג) <b>וְאִישׁ אֲשֶׁר יִשְׁכַּב אֶת</b>, עם<br>  <b>זָכָר מִשְׁכְּבֵי אִשָּׁה</b> בהסכמה ומרצון – <br>  <b>תּוֹעֵבָה עָשׂוּ שְׁנֵיהֶם.</b> כמו במקרים של איש ואשה, אף כאן חל האיסור הן על המשתתף הפעיל, הן על המשתתף הסביל. <br>  <b>מוֹת יוּמָתוּ</b> בסקילה,<br>  <b>דְּמֵיהֶם בָּם.</b>
(יד) <b>וְאִישׁ אֲשֶׁר יִקַּח אֶת אִשָּׁה וְאֶת אִמָּהּ</b>– או אשה ובתה, וסדר הדברים אינו מעלה ואינו מוריד – <br>  <b>זִמָּה</b>, מחשבה בזויה<br>  <br>  <b>הִוא.</b> המקרה שבו שני גברים קרובים מקיימים יחסים עם אשה אחת הוגדר קודם כתבל. המקרה שבו איש אחד נמצא עם שתי נשים הקשורות זו בזו בקרבת דם מכונה זימה. הביזיון שבמעשה זה נעוץ בכך ששתי הנשים מתערבות במחשבתו, בדמיונו ובחייו של העושה זאת. <br>  <b>בָּאֵשׁ יִשְׂרְפוּ אֹתוֹ וְאֶתְהֶן, וְלֹא תִהְיֶה זִמָּה בְּתוֹכְכֶם.</b>
(טו) <b>וְאִישׁ אֲשֶׁר יִתֵּן שְׁכָבְתּוֹ בִּבְהֵמָה</b>, אדם השוכב עם בהמה – <br>  <b>מוֹת יוּמָת, וְאֶת הַבְּהֵמָה תַּהֲרֹגוּ.</b> מכיוון שלבהמה אין דעת, אין לה כל שותפות באחריות, כמו בעברה משותפת של שני בני אדם מרצונם. למרות זאת הבהמה נהרגת, לא מחמת 'אשמתה' אלא בעטיה של הבושה שנגרמה על ידה לישראל ולעולם, ומשום היותה תקלה לבני אדם.<br>  האיש נהרג בגלל העברה שעבר, ואילו הבהמה נהרגת משום ששימשה למעשה העברה; כשם שיש להרוס אפילו צמחים או חפצים המשמשים לעבודה זרה,<br>  כך מאבדים בעל חיים המשמש לזנות.
(טז) <b>ו</b> באותו אופן, <br>  <b>אִשָּׁה אֲשֶׁר תִּקְרַב אֶל כָּל בְּהֵמָה לְרִבְעָה אֹתָהּ,</b> על מנת שהבהמה תרבע אותה, <br>  <b>וְהָרַגְתָּ אֶת הָאִשָּׁה וְאֶת הַבְּהֵמָה</b> כמו במקרה הקודם. <br>  <b>מוֹת יוּמָתוּ</b> בסקילה,<br>  <b>דְּמֵיהֶם בָּם.:</b>
(יז) <b>וְאִישׁ אֲשֶׁר יִקַּח אֶת אֲחֹתוֹ, בַּת אָבִיו אוֹ בַת אִמּוֹ,</b> גם אם היא אחות מאחד מן ההורים בלבד, <br>  <b>וְרָאָה אֶת עֶרְוָתָהּ, וְהִיא תִרְאֶה אֶת עֶרְוָתוֹ.</b> תיאור ההדדיות כאן מכוון ומשמעותי. אין מדובר כאן במציאות שבה אחות צעירה נופלת קרבן לפגיעתו המינית של אחיה המבוגר, כלומר באונס בתוך המשפחה, אלא במעשה הדדי, שבו שני השותפים בוגרים, מודעים למעשיהם ופועלים בכוונה תחילה.<br>  <br>  <b>חֶסֶד</b>, בושה וביזיון<br>  <br>  <b>הוּא. וְנִכְרְתוּ לְעֵינֵי בְּנֵי עַמָּם. עֶרְוַת אֲחֹתוֹ גִּלָּה</b>– <br>  <b>עֲוֹנוֹ יִשָּׂא.</b> לא נקבע עונש מסוים בידי אדם.
(יח) <b>וְאִישׁ אֲשֶׁר יִשְׁכַּב אֶת</b>, עם<br>  <b>אִשָּׁה דָּוָה</b>, נידה. <br>  <b>וְגִלָּה אֶת עֶרְוָתָהּ, אֶת מְקֹרָהּ</b>, מקור דמה<br>  <b>הֶעֱרָה,</b> גילה במשמעות מינית שלילית, <br>  <b>וְ</b> אף <br>  <b>הִוא גִּלְּתָה אֶת מְקוֹר דָּמֶיהָ.</b> שוב מודגשת ההדדיות, מכיוון שהדבר עלול להיעשות על ידי פעולה של האיש לבדו, שהרי הנידה יכולה להיות גם אשתו – שיש ביניהם יחסים מתמשכים.<br>  רק כאשר גם היא גילתה את ערוותה ביודעין וברצון – <br>  <b>וְנִכְרְתוּ שְׁנֵיהֶם מִקֶּרֶב עַמָּם</b> בידי שמים.
(יט) <b>וְעֶרְוַת אֲחוֹת אִמְּךָ וַאֲחוֹת אָבִיךָ לֹא תְגַלֵּה, כִּי אֶת שְׁאֵרוֹ הֶעֱרָה,</b> שהרי קיימת קרבת דם ביניהן לבינו – <br>  <b>עֲוֹנָם יִשָּׂאוּ</b> שניהם.
(כ) <b>וְאִישׁ אֲשֶׁר יִשְׁכַּב אֶת</b>, עם<br>  <b>דֹּדָתוֹ</b>– <br>  <b>עֶרְוַת דֹּדוֹ גִּלָּה.</b> דודתו זו אינה אחות האם או האב אלא דווקא אשת הדוד. <br>  <b>חֶטְאָם יִשָּׂאוּ, עֲרִירִים</b>, בלא ילדים<br>  <b>יָמֻתוּ.</b>
(כא) <b>וְאִישׁ אֲשֶׁר יִקַּח אֶת אֵשֶׁת אָחִיו</b> לאשה, למרות שאפשר שאינה נשואה לו עוד, כי הוא גירש אותה או מת – <br>  <b>נִדָּה הִוא,</b> זהו מעשה מאוס שיש להתרחק ממנו.<br>  <br>  <b>עֶרְוַת אָחִיו גִּלָּה, עֲרִירִים יִהְיוּ.</b>
(כב) <b>וּשְׁמַרְתֶּם אֶת כָּל חֻקֹּתַי,</b> מצוותי שאינן נתונות למשפט בני אדם,<br>  <b>וְאֶת כָּל מִשְׁפָּטַי,</b> ההוראות לבתי הדין בארץ, האמורים בעניין הזה ובעניין שלפניו,<br>  <b>וַעֲשִׂיתֶם אֹתָם</b>. <br>  <b>וְלֹא תָקִיא אֶתְכֶם הָאָרֶץ אֲשֶׁר אֲנִי מֵבִיא אֶתְכֶם שָׁמָּה לָשֶׁבֶת בָּהּ.</b> ומכאן שאם לא תשמרו את חוקי ואת משפטי – תוקאו מן הארץ.
(כג) <b>וְלֹא תֵלְכוּ בְּחֻקֹּת הַגּוֹי אֲשֶׁר אֲנִי מְשַׁלֵּחַ מִפְּנֵיכֶם, כִּי אֶת כָּל</b> המעשים ה<br>  <b>אֵלֶּה עָשׂוּ</b> העמים שהיו בארץ לפניכם<br>  <b>וָאָקֻץ בָּם,</b> מאסתי בהם.
(כד) <b>וָאֹמַר לָכֶם: אַתֶּם תִּירְשׁוּ אֶת אַדְמָתָם, וַאֲנִי אֶתְּנֶנָּה לָכֶם לָרֶשֶׁת אֹתָהּ, אֶרֶץ זָבַת חָלָב וּדְבָשׁ.</b> לירושת הארץ יש מטרה כפולה: מחד גיסא, מימוש הבטחתו של ה', ומאידך גיסא, גירוש העמים החוטאים מפני שאלו אינם ראויים לשבת בה.<br>  <b>אֲנִי ה'</b>, בעל הרשות והסמכות <br>  <b>אֱלֹהֵיכֶם,</b> המיוחד לכם, <br>  <b>אֲשֶׁר הִבְדַּלְתִּי אֶתְכֶם מִן הָעַמִּים.</b> יש מן העוונות שנמנו עד כה שחוטאים בהם יושבי הארץ, ובעטיים ה' מואס בהם ויעבירם ממנה, ויש מהם ציוויים המוטלים דווקא על ישראל, באשר הם מובדלים משאר העמים.
(כה) מכיוון שאתם מיוחדים ונבדלים – <br>  <b>וְהִבְדַּלְתֶּם בֵּין הַבְּהֵמָה הַטְּהֹרָה</b>, הכשרה באכילה <br>  <b>לַטְּמֵאָה</b>, לאסורה, <br>  <b>וּבֵין הָעוֹף הַטָּמֵא לַטָּהֹר.</b> רשימות הבהמות והעופות הובאו בפרקים הקודמים,<br>  והם נזכרים כאן בהקשר של ההבדלה בין ישראל לעמים, אף על פי שאיסורים אלה חמורים פחות מאיסורי עריות. <br>  <b>וְלֹא תְשַׁקְּצוּ</b>, תתעבו<br>  <b>אֶת נַפְשֹׁתֵיכֶם.</b> הנפש מישראל תזדהם באופן כלשהו <br>  <b>בַּ</b> אכילת <br>  <b>בְּהֵמָה וּב</b> אכילת <br>  <b>עוֹף וּב</b> אכילת <br>  <b>כֹל אֲשֶׁר תִּרְמֹשׂ הָאֲדָמָה,</b> אותם היצורים <br>  <b>אֲשֶׁר הִבְדַּלְתִּי לָכֶם לְטַמֵּא.</b>
(כו) <b>וִהְיִיתֶם לִי קְדֹשִׁים</b> ונבדלים באופנים שונים, <br>  <b>כִּי קָדוֹשׁ אֲנִי ה'.</b> הקדוש הוא מה שנמצא מעבר לגבול; קדושה – פירושה היבדלות. <br>  <b>וָאַבְדִּל אֶתְכֶם מִן הָעַמִּים לִהְיוֹת לִי,</b> שלי.
(כז) <b>וְאִישׁ אוֹ אִשָּׁה כִּי יִהְיֶה בָהֶם אוֹב אוֹ יִדְּעֹנִי.</b> כאן אין מדובר על מי שבא לשאול בעצתם של הדורשים אל המתים,<br>  אלא על האנשים שהם עצמם בעלי אוב או ידעונים. אנשים אלה <br>  <b>מוֹת יוּמָתוּ. בָּאֶבֶן יִרְגְּמוּ אֹתָם, דְּמֵיהֶם בָּם.</b>
<h2>פרק כא</h2>
(א) <b>וַיֹּאמֶר ה' אֶל מֹשֶׁה: אֱמֹר אֶל הַכֹּהֲנִים בְּנֵי אַהֲרֹן,</b> הדברים הללו, העוסקים בכהנים, יופנו בעיקר אליהם.<br>  <br>  <b>וְאָמַרְתָּ אֲלֵהֶם:</b><br>  <b>לְנֶפֶשׁ</b>, לאדם מת<br>  <b>לֹא יִטַּמָּא</b> הכהן<br>  <b>בְּעַמָּיו,</b> בתוך עמו.<br>  על הכהן נאסר כל מגע עם טומאת המת, גם מחוץ למקדש.
(ב) והיוצאים מן הכלל – <br>  <b>כִּי אִם לִשְׁאֵרוֹ</b><br>  <b>הַקָּרֹב</b>, לבני משפחתו הקרובים<br>  <b>אֵלָיו</b> ייטמא<br>  <b>: לְאִמּוֹ וּלְאָבִיו וְלִבְנוֹ וּלְבִתּוֹ וּלְאָחִיו</b>, קרובי הדם מִדרגה ראשונה.
(ג) <b>וְלַאֲחֹתוֹ הַבְּתוּלָה הַקְּרוֹבָה אֵלָיו אֲשֶׁר לֹא הָיְתָה</b>, שלא נישאה ולא אורסה<br>  <b>לְאִישׁ</b>– <br>  <b>לָהּ יִטַּמָּא.</b>
(ד) <b>לֹא יִטַּמָּא בַּעַל בְּעַמָּיו</b>, בקרוביו, אלו שאינם בדרגת קרבה גבוהה<br>  <br>  <b>לְהֵחַלּוֹ</b>, להתחלל.<br>  רשימת דרגות הקִּרבה המופיעה כאן לעניין טומאת הכהן מצומצמת הרבה יותר מאשר דרגות הקרבה האמורות בהקשרים אחרים, כמו באיסורי העריות.<br>  הכתוב מלמד שאסור לכהן להיטמא לכל שאר הקרובים מלבד אלו שנמנו כאן.
(ה) <b>לֹא יִקְרְחוּ קָרְחָה</b>, ימרטו שֵׂער<br>  <b>בְּרֹאשָׁם,</b> כביטויי האבל הרגשיים האישיים שהיו מקובלים בסביבה. בחברות זרות היו אנשים שורטים את גופם מתוך צער וכאב או מתוך התרגשות.<br>  <br>  <b>וּפְאַת זְקָנָם לֹא יְגַלֵּחוּ.</b> הוראה זו נאמרה לעיל לכל ישראל.<br>  כאן הוכפלה אזהרת התגלחת על הכהנים בהקשר של אבלות,<br>  <br>  <b>וּבִבְשָׂרָם לֹא יִשְׂרְטוּ שָׂרָטֶת,</b> שריטה.
(ו) <b>קְדשִׁים יִהְיוּ לֵאלֹהֵיהֶם,</b> וקדושתם מחייבת – <br>  <b>וְלֹא יְחַלְּלוּ שֵׁם אֱלֹהֵיהֶם, כִּי אֶת אִשֵּׁי</b>, קרבנות<br>  <b>ה', לֶחֶם אֱלֹהֵיהֶם, הֵם מַקְרִיבִם</b>– <br>  <b>וְהָיוּ קֹדֶשׁ.</b> בהיותם בני המעמד המיוחד של משרתי ה' מוטלות עליהם מגבלות, כגון התרחקות מן המת ואיסור מיוחד להשחית את גופם.
(ז) <b>אִשָּׁה זֹנָה</b>, אשה שנפגמה על ידי קשר אסור,<br>  <b>וַחֲלָלָה</b>, שנתחללה על ידי איסור כהונה, <br>  <b>לֹא יִקָּחוּ,</b> יישאו. <br>  <b>ו</b> כמו כן, <br>  <b>אִשָּׁה גְּרוּשָׁה מֵאִישָׁהּ</b>, מבעלה <br>  <b>לֹא יִקָּחוּ</b> הכהנים,<br>  <b>כִּי קָדשׁ הוּא</b>, הכהן <br>  <b>לֵאלֹהָיו.</b>
(ח) <b>וְקִדַּשְׁתּוֹ</b>, נְהג בכהן קדושה וכבוד,<br>  <b>כִּי אֶת לֶחֶם אֱלֹהֶיךָ הוּא מַקְרִיב.</b> לא רק הכהן מוזהר שלא לעבור עברות אלה, אלא גם אחרים מצווים לקדשו. אין זה עניין של התהדרות וסלסול שהכהנים נוהגים בעצמם,<br>  אלא מצווה המוטלת על כלל הציבור לשמור את קדושת הכהנים, כך שיהיו ראויים לתפקידם.<br>  <br>  <b>קָדֹשׁ יִהְיֶה לָּךְ, כִּי קָדוֹשׁ אֲנִי ה' מְקַדִּשְׁכֶם.</b> הקשר הקרוב אתי מחייב אותם בקדושה יתרה הכרוכה באיסורים.
(ט) <b>וּבַת אִישׁ כֹּהֵן</b> נשואה <br>  <b>כִּי תֵחֵל</b>, תחלל את עצמה<br>  <b>לִזְנוֹת,</b><br>  <br>  <b>אֶת אָבִיהָ הִיא מְחַלֶּלֶת</b>– <br>  <b>בָּאֵשׁ תִּשָּׂרֵף.</b> גם לולא הייתה בת כהן, הייתה חייבת מיתה על עוונה, אך בהיותה בת כהן תיענש במוות בשרפה, שהוא עונש מודגש וחמור יותר, המורה על כפל החטא.
(י) <b>וְהַכֹּהֵן הַגָּדוֹל מֵאֶחָיו, אֲשֶׁר יוּצַק עַל רֹאשׁוֹ שֶׁמֶן הַמִּשְׁחָה,</b> שהכתירוהו להיות כהן גדול ביציקת שמן המשחה על ראשו, <br>  <b>וּמִלֵּא אֶת יָדוֹ</b>, ומינו אותו <br>  <b>לִלְבֹּשׁ אֶת הַבְּגָדִים</b> המיוחדים לו – מאחר שהוא מקודש מאחרים, <br>  <b>אֶת</b> שֵׂער<br>  <b>רֹאשׁוֹ לֹא יִפְרָע,</b> יְגדל בעת אבלות,<br>  <b>וּבְגָדָיו לֹא יִפְרֹם,</b> יקרע.
(יא) <b>וְעַל כָּל נַפְשֹׁת מֵת לֹא יָבֹא.</b> אסור לו לגעת במתים בשום מקרה, ואפילו <br>  <b>לְאָבִיו וּלְאִמּוֹ לֹא יִטַּמָּא</b>, וכל שכן לשאר קרוביו, שאינו חייב בכבודם.
(יב) <b>וּמִן הַמִּקְדָּשׁ לֹא יֵצֵא</b> לצורך אבלות, ללוויית המת וכדומה,<br>  <b>וְלֹא יְחַלֵּל אֵת מִקְדַּשׁ אֱלֹהָיו</b> בחריגה מהאיסורים המקדשים אותו,<br>  <br>  <b>כִּי נֵזֶר</b>, כתר<br>  <b>שֶׁמֶן מִשְׁחַת אֱלֹהָיו</b>, מינויו המיוחד<br>  <b>עָלָיו.</b><br>  <b>אֲנִי ה',</b> ומכוחי הוא מקבל את תפקידו ואת מעמדו המיוחד.
(יג) <b>וְהוּא</b> רק<br>  <b>אִשָּׁה בִבְתוּלֶיהָ יִקָּח.</b>
(יד) <b>אַלְמָנָה וּגְרוּשָׁה וַחֲלָלָה זֹנָה</b>– <br>  <b>אֶת אֵלֶּה לֹא יִקָּח.</b> נוסף על שלושת איסורי הנישואין שהוטלו גם על שאר הכהנים, על הכהן הגדול נאסר לשאת גם אשה אלמנה. אסור לו לשאת אשה שהייתה בעבר לאיש,<br>  <b>כִּי אִם בְּתוּלָה מֵעַמָּיו יִקַּח אִשָּׁה.</b>
(טו) <b>וְלֹא יְחַלֵּל זַרְעוֹ בְּעַמָּיו. כִּי אֲנִי ה' מְקַדְּשׁוֹ.</b>
(טז) <b>וַיְדַבֵּר ה' אֶל מֹשֶׁה לֵּאמֹר:</b>
(יז) <b>דַּבֵּר אֶל אַהֲרֹן</b>. דין זה נאמר לאהרן עצמו כדי להסביר לו צד נוסף שיש בכהונה הניתנת לו, <br>  <b>לֵאמֹר: אִישׁ מִזַּרְעֲךָ</b>, הכהנים<br>  <b>לְדֹרֹתָם אֲשֶׁר יִהְיֶה בוֹ מוּם, לֹא יִקְרַב לְהַקְרִיב לֶחֶם אֱלֹהָיו,</b> יכהן.
(יח) <b>כִּי כָל אִישׁ אֲשֶׁר בּוֹ מוּם</b> כעת, גם אם הוא עתיד לחלוף לאחר זמן,<br>  <br>  <b>לֹא יִקְרָב</b>, אין ראוי שייגש אל הקודש<br>  <b>: אִישׁ עִוֵּר אוֹ פִסֵּחַ</b>, צולע <br>  <b>אוֹ חָרֻם</b>, פחוס, שאפו שקוע פנימה וכדומה. פגמו של החרום בולט במבט ראשון גם אם אינו מום תפקודי.<br>  <br>  <b>אוֹ שָׂרוּעַ</b>, שאחד מאיבריו מתוח ובולט מדי – היפוכו של החרום,
(יט) <b>אוֹ אִישׁ אֲשֶׁר יִהְיֶה בוֹ שֶׁבֶר רָגֶל אוֹ שֶׁבֶר יָד</b>,<br>  כל עוד לא התרפא,
(כ) <b>אוֹ גִבֵּן</b>, מי שגבו עשוי בצורת גבנונית.<br>  וחכמים פירשו: אדם שגבות עיניו – 'גבינין' בארמית – מעובות מדי או מחוברות וכדומה,<br>  <br>  <b>אוֹ דַק</b>,<br>  קטן וכחוש,<br>  או: מי שבעינו יש קרום או כתמים,<br>  והיו שפירשו שזהו פגם בעפעפיים המכונים 'דקים',<br>  <br>  <b>אוֹ</b> מי שיש <br>  <b>תְּבַלֻּל</b>, כתם לבן שעל פי רוב אינו גורם לעיוורון,<br>  <br>  <b>בְּעֵינוֹ</b>, חלק מן המומים הללו אינם מפריעים למי שלוקה בהם, אך הם בולטים לעין רואהו. <br>  <b>אוֹ גָרָב אוֹ יַלֶּפֶת</b>, מחלות עור מסוימות,<br>  <br>  <b>אוֹ מְרוֹחַ אָשֶׁךְ,</b> בעיה באשכים, שחכמים נחלקו במהותה המדויקת.
(כא) <b>כָּל אִישׁ אֲשֶׁר בּוֹ מוּם מִזֶּרַע אַהֲרֹן הַכֹּהֵן, לֹא יִגַּשׁ לְהַקְרִיב אֶת אִשֵּׁי ה'; מוּם בּוֹ, אֵת לֶחֶם אֱלֹהָיו לֹא יִגַּשׁ לְהַקְרִיב.</b> מן הניסוח הכפול לומדים כי מומים גופניים נוספים הבולטים בחריגותם מונעים את הכהן מלשרת במקדש.
(כב) <b>לֶחֶם אֱלֹהָיו מִקָּדְשֵׁי הַקֳּדָשִׁים</b> החמורים,<br>  <b>וּמִן הַקֳּדָשִׁים</b> הקלים<br>  <br>  <b>יֹאכֵל.</b> אף שאינו ראוי לגשת אל הקודש ולהקריב קרבנות, המום אינו פגם באישיותו של הכהן ואיננו פוסל אותו מקדושתו ככהן. על כן לא נפגעו זכויותיו כאחד מציבור הכהנים.
(כג) <b>אַךְ אֶל</b> מאחורי <br>  <b>הַפָּרֹכֶת לֹא יָבֹא</b> ככהן גדול, <br>  <b>וְאֶל הַמִּזְבֵּחַ לֹא יִגַּשׁ</b> ככל כהן, <br>  <b>כִּי מוּם בּוֹ. וְלֹא יְחַלֵּל אֶת מִקְדָּשַׁי.</b> מכאן שאם בעל מום הקריב קרבן – הקרבן מחולל.<br>  <br>  <b>כִּי אֲנִי ה' מְקַדְּשָׁם</b>, את מקדשַׁי.
(כד) <b>וַיְדַבֵּר מֹשֶׁה אֶל אַהֲרֹן וְאֶל בָּנָיו</b>, שאליהם מדובר פה במיוחד, <br>  <b>וְאֶל כָּל בְּנֵי יִשְׂרָאֵל,</b> שכן עניין זה אינו פנימי, אלא גם ישראל מוזהרים לדאוג לכך שהכהנים ישמרו את החוקים הללו ולא יסטו מהם.
<h2>פרק כב</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל אַהֲרֹן וְאֶל בָּנָיו וְיִנָּזְרוּ</b>, ויִפרשו<br>  <b>מִקָּדְשֵׁי בְנֵי יִשְׂרָאֵל</b> במקרים שיתפרשו להלן, <br>  <b>וְלֹא יְחַלְּלוּ אֶת שֵׁם קָדְשִׁי.</b> מדובר בקודשי בני ישראל<br>  <b>אֲשֶׁר הֵם מַקְדִּשִׁים לִי</b>– <br>  <b>אֲנִי ה'.</b> המשפט מתפרש כאילו היה כתוב: 'ויינזרו מקודשי בני ישראל אשר הם מקדישים לי, ולא יחללו וגו''.<br>  מכיוון שישראל מקדישים את קודשיהם לה', וחלק מהם עובר לידי הכהנים, על הכהנים לנהוג בהם בקדושה ובכבוד הראוי.
(ג) ובאופן מעשי – <br>  <b>אֱמֹר אֲלֵהֶם: לְדֹרֹתֵיכֶם כָּל אִישׁ אֲשֶׁר יִקְרַב</b> לאכול<br>  <br>  <b>מִכָּל זַרְעֲכֶם, אֶל הַקֳּדָשִׁים אֲשֶׁר יַקְדִּישׁוּ בְנֵי יִשְׂרָאֵל לַה' וְטֻמְאָתוֹ עָלָיו</b>– <br>  <b>וְנִכְרְתָה הַנֶּפֶשׁ הַהִוא מִלְּפָנַי. אֲנִי ה'.</b> את מתנות הכהונה המקודשות, כמו את התרומה וחלקים מהקרבנות, אין לאכול בטומאה, הנובעת במקרים רבים ממאורעות החיים הרגילים. אכן, לכל טמא אסור להתקרב אל הקודש, ובכל זאת הכתוב מייחד את האזהרה לכהנים, שכן הם המורגלים לאכול את הקודשים ולגעת בהם.
(ד) <b>אִישׁ אִישׁ מִזֶּרַע אַהֲרֹן וְהוּא צָרוּעַ אוֹ זָב</b>– <br>  <b>בַּקֳּדָשִׁים לֹא יֹאכַל עַד אֲשֶׁר יִטְהָר</b>, גם אם הדבר נמשך שנים רבות. <br>  <b>וְ</b> כיוצא באלה, <br>  <b>הַנֹּגֵעַ בְּכָל טְמֵא נֶפֶשׁ</b>, במי או במה שנטמא בטומאת המת, ובוודאי הנוגע במת עצמו, <br>  <b>אוֹ אִישׁ אֲשֶׁר תֵּצֵא מִמֶּנּוּ שִׁכְבַת זָרַע</b>– גם הוא טמא ומנוע מלאכול קודשים.
(ה) <b>אוֹ אִישׁ אֲשֶׁר יִגַּע בְּכָל שֶׁרֶץ</b> מת <br>  <b>אֲשֶׁר יִטְמָא לוֹ,</b> מהשרצים המטמאים שנתפרשו –<br>  מאורע שאינו מתוכנן מראש ושכיח בהחלט, בפרט באזורים כפריים, <br>  <b>אוֹ</b> שייגע<br>  <b>בְאָדָם אֲשֶׁר יִטְמָא לוֹ</b>, שמיטמאים במגעו<br>  <b>לְכֹל טֻמְאָתוֹ,</b> בכל מיני הטומאות שאינן מוזכרות כאן.
(ו) <b>נֶפֶשׁ אֲשֶׁר תִּגַּע בּוֹ</b>, בטמא – <br>  <b>וְטָמְאָה עַד הָעָרֶב,</b> שלא כמו טומאת הצרוע, הזב והנוגע במת עצמו, הטמאים בדרגת 'אב הטומאה' שתהליך טהרתם ממושך. גם מי שטומאתו קלה יותר – <br>  <b>וְלֹא יֹאכַל מִן הַקֳּדָשִׁים כִּי אִם</b><br>  <b>רָחַץ</b>, עד אשר יטבול<br>  <b>בְּשָׂרוֹ בַּמָּיִם</b>
(ז) <b>וּבָא</b>, תשקע<br>  <b>הַשֶּׁמֶשׁ</b> לאחר הטבילה במים. ורק אז – <br>  <b>וְטָהֵר.</b><br>  <b>וְאַחַר</b> כך ישוב ו<br>  <b>יֹאכַל מִן הַקֳּדָשִׁים, כִּי לַחְמוֹ הוּא.</b> מכיוון שהוא ניזון מן הקודשים מותר לו לאכול מהם כבר בערב, לאחר שפנה היום הקודם, והלכתית הוא נחשב יום חדש, אף שלמעשה אין הוא מנותק מן היום הקודם, ואינו צריך להמתין עד למחרת.
(ח) <b>נְבֵלָה וּטְרֵפָה</b>, בהמה שנטרפה על ידי בעל חיים אחר<br>  <br>  <b>לֹא יֹאכַל לְטָמְאָה בָהּ. אֲנִי ה'.</b> מעבר לעצם האיסור, החל על כל ישראל לאכול נבלות וטרפות, יש בהן גם צד של טומאה.
(ט) <b>וְשָׁמְרוּ</b> הכהנים<br>  <b>אֶת מִשְׁמַרְתִּי,</b> כל דבר מקודש שניתן להם לאכילה,<br>  <br>  <b>וְלֹא יִשְׂאוּ עָלָיו חֵטְא,</b> אם לא ישמרו את משמרת הקדושה בכך שיאכלו קודשים בטומאה,<br>  <b>וּמֵתוּ בוֹ כִּי יְחַלְּלֻהוּ.</b> חילול הקודשים הוא חטא חמור שעונשו כרת, כלומר מיתה בידי שמים. עונש זה מתייחס גם למי שאוכל תרומה בטומאה.<br>  <br>  <b>אֲנִי ה' מְקַדְּשָׁם.</b>
(י) <b>וְכָל זָר</b>, מי שאיננו כהן<br>  <b>לֹא יֹאכַל קֹדֶשׁ.</b> חכמים פירשו שהקודש המדובר בפסוקים אלו הוא תרומה. איסור זה לא חל רק על זרים גמורים, אלא גם מי שהוא <br>  <b>תּוֹשַׁב</b>ה<br>  <b>כֹּהֵן</b>, היושב לזמן ממושך בקרב משפחת הכהן, <br>  <b>וְשָׂכִיר</b>, או פועל ששכר הכהן, גם אם נשכר לכמה שנים,<br>  <br>  <b>לֹא יֹאכַל קֹדֶשׁ,</b> למרות שבפועל הם כבני ביתו של הכהן.
(יא) לעומת זאת – <br>  <b>וְכֹהֵן כִּי יִקְנֶה נֶפֶשׁ,</b> עבד כנעני, מכיוון שהוא <br>  <b>קִנְיַן כַּסְפּוֹ</b>– <br>  <b>הוּא יֹאכַל בּוֹ.</b><br>  <b>ו</b> כיוצא בזה, <br>  <b>ילִיד בֵּיתוֹ</b>, עבדים שנולדו בביתו של הכהן – <br>  <b>הֵם יֹאכְלוּ בְלַחְמוֹ</b> המקודש של הכהן.
(יב) <b>וּבַת כֹּהֵן כִּי תִהְיֶה לְאִישׁ זָר</b>, בין שרק קודשה לאדם שאינו כהן ובין שנישאה לו – <br>  <b>הִוא בִּתְרוּמַת הַקֳּדָשִׁים לֹא תֹאכֵל.</b> לאחר שהייתה לו לאשה, אין היא שייכת למשפחת הכהנים, וזכותה במתנות הכהונה פוקעת.
(יג) <b>ו</b> אולם<br>  <b>בַת כֹּהֵן</b> כזו שנישאה לזר, <br>  <b>כִּי תִהְיֶה אַלְמָנָה וּגְרוּשָׁה,</b> אם בעלה נפטר או שהתגרשה ממנו, <br>  <b>וְזֶרַע אֵין לָהּ</b> מן הבעל הזר – <br>  <b>וְשָׁבָה אֶל בֵּית אָבִיהָ כִּנְעוּרֶיהָ,</b> כמו בצעירותה, לפני נישואיה. מאחר שלא נשאר ולד מנישואים אלו – היא חוזרת למצבה הראשון, ו<br>  <b>מִלֶּחֶם אָבִיהָ</b>, מהתרומה הניתנת לו<br>  <b>תֹּאכֵל. וְ</b> עם זאת, עדיין <br>  <b>כָל זָר לֹא יֹאכַל בּוֹ.</b> למשל, אם נולד לה ולד מהבעל הזר, היא וולדה אינם אוכלים מלחם אביה.
(יד) <b>וְאִישׁ</b> שאיננו כהן <br>  <b>כִּי יֹאכַל קֹדֶשׁ בִּשְׁגָגָה.</b> הדבר מצוי בתרומה, שאינה ניתנת לכהן במקדש דווקא אלא בכל מקום בארץ, ואין היא מסומנת כתרומה. עליו להחזיר לכהן את ערך הקודש, <br>  <b>וְיָסַף חֲמִשִׁיתוֹ עָלָיו,</b> מעין קנס,<br>  <b>וְנָתַן לַכֹּהֵן אֶת הַקֹּדֶשׁ.</b>
(טו) <b>וְלֹא יְחַלְּלוּ אֶת קָדְשֵׁי בְּנֵי יִשְׂרָאֵל</b>. הציווי מתייחס לכל העם, אך הוא נאמר בפרט לכהנים – <br>  <b>אֵת אֲשֶׁר יָרִימוּ לַה'.</b> לא רק הקרבן הקרב על גבי המזבח, אלא גם התרומה שנותנים ישראל לכהן היא קודש, ומשום כך יש להיזהר בקדושתה ובטהרתה ולא לחלקה לזרים.
(טז) <b>וְ</b> הכהנים <br>  <b>הִשִּׂיאוּ אוֹתָם</b>, יגרמו לעצמם<br>  <br>  <b>עֲוֹן אַשְׁמָה</b>, אם ינהגו זלזול <br>  <b>בְּאָכְלָם אֶת קָדְשֵׁיהֶם, כִּי אֲנִי ה' מְקַדְּשָׁם.</b>
(יז) <b>וַיְדַבֵּר ה' אֶל מֹשֶׁה לֵּאמֹר:</b>
(יח) <b>דַּבֵּר אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל.</b> הדיבור פונה הן לכהנים והן לבני ישראל, מפני שהדינים הבאים קשורים הן להקדשת הקרבן על ידי ישראל הן לקבלתו והקרבתו על ידי הכהנים. <br>  <b>וְאָמַרְתָּ אֲלֵהֶם: אִישׁ אִישׁ מִבֵּית יִשְׂרָאֵל וּמִן הַגֵּר בְּיִשְׂרָאֵל אֲשֶׁר יַקְרִיב קָרְבָּנוֹ לְכָל נִדְרֵיהֶם</b>, קרבנות שאדם הטיל חובה על עצמו להביאם,<br>  <b>וּלְכָל נִדְבוֹתָם</b>, בהמות מסוימות שנדב אדם מרכושו לקרבן,<br>  <br>  <b>אֲשֶׁר יַקְרִיבוּ לַה' לְעֹלָה.</b>
(יט) הקרבן יבוא <br>  <b>לִרְצֹנְכֶם</b>, מתוך רצון טוב<br>  <br>  <b>תָּמִים</b>, שלם בגופו <br>  <b>זָכָר בַּבָּקָר</b> או <br>  <b>בַּכְּשָׂבִים וּבָעִזִּים.</b>
(כ) ובכל אלה <br>  <b>כֹּל</b> יצוּר <br>  <b>אֲשֶׁר בּוֹ מוּם לֹא תַקְרִיבוּ</b> אותו לקרבן, <br>  <b>כִּי לֹא לְרָצוֹן</b>, לריצוי<br>  <b>יִהְיֶה לָכֶם.</b> קרבן בעל מום לא יְרצה עליכם לפני ה', לא תהיו רצויים על ידו.
(כא) <b>וְאִישׁ כִּי יַקְרִיב זֶבַח שְׁלָמִים לַה'</b>, קרבן זכר או נקבה שאינו עולה כליל למזבח, אלא חלקים ממנו נאכלים על ידי הכהנים והבעלים,<br>  <b>לְפַלֵּא</b> לקדש ולהפריש באמצעות<br>  <b>נֶדֶר</b>, התחייבות עצמית להקריב קרבן,<br>  <br>  <b>אוֹ לִנְדָבָה</b>, ייחוד בהמה מרכושו של האדם לקרבן,<br>  <b>בַּבָּקָר אוֹ בַצֹּאן, תָּמִים</b> דווקא <br>  <b>יִהְיֶה לְרָצוֹן</b>– <br>  <b>כָּל מוּם לֹא יִהְיֶה בּוֹ,</b>
(כב) כגון: <br>  <b>עַוֶּרֶת</b>, עיוורון, ואפילו בעין אחת בלבד<br>  <br>  <b>אוֹ</b> איבר <br>  <b>שָׁבוּר</b><br>  <b>אוֹ חָרוּץ</b>, סדוק, פגום<br>  <br>  <b>אוֹ יַבֶּלֶת</b>. לפי מסורת חכמים, זוהי יבלת שיש בה עצם וכיוצא בה, או יבלות מסוימות בתוך העין, אך לא בליטת בשר קטנה המצויה בגוף.<br>  <br>  <b>אוֹ גָרָב אוֹ יַלֶּפֶת</b>, סוגי שחין הפוצעים או פוגמים בעור הבהמה,<br>  <br>  <b>לֹא תַקְרִיבוּ</b>,<br>  תגישו את <br>  <b>אֵלֶּה לַה', וְאִשֶּׁה</b>, קרבן הנשרף באש <br>  <b>לֹא תִתְּנוּ מֵהֶם עַל הַמִּזְבֵּחַ לַה'.</b>
(כג) <b>וְשׁוֹר וָשֶׂה שָׂרוּעַ</b>, שחלק בגופו התרחב שלא במידה,<br>  <b>וְקָלוּט</b>, שחלק בגופו מכווץ באופן לא רגיל –<br>  <br>  <b>נְדָבָה</b>, מתנת רכוש לה' שתימכר והכסף ישמש לצורך המקדש,<br>  <br>  <b>תַּעֲשֶׂה אֹתוֹ, ו</b>אולם<br>  <b>לְנֵדֶר</b>, לקרבן <br>  <b>לֹא יֵרָצֶה.</b>
(כד) <b>וּמָעוּךְ וְכָתוּת</b>, מרוסק לגמרי, יותר ממעוך <br>  <b>וְנָתוּק</b>, מופסק <br>  <b>וְכָרוּת</b>, גזור<br>  <b>לֹא תַקְרִיבוּ לַה'.</b> לפי המסורת, המומים הללו מתפרשים כשייכים לאיברי הרבייה, לאמור: יצור שנכתתו, נשברו, הושחתו או נפגמו איברי הרבייה שלו באופן ניכר, אסור להקריבו לה'.<br>  בעלי החיים המסורסים לסוגיהם נחשבים פגומים לצורך המקדש. לא זו בלבד, אלא גם – <br>  <b>וּבְאַרְצְכֶם</b>, בשאר בעלי חיים שבארצכם<br>  <b>לֹא תַעֲשׂוּ</b> זאת, אסור לסרסם.<br>  זהו דין בפני עצמו, החורג מדיני הבהמות הראויות לקרבן.
(כה) <b>ו</b> לא רק בקרבנות שאתם, בני ישראל, מביאים – <br>  <b>מִיַּד בֶּן נֵכָר לֹא תַקְרִיבוּ אֶת לֶחֶם אֱלֹהֵיכֶם מִכָּל אֵלֶּה, כִּי מָשְׁחָתָם</b>, פגמם <br>  <b>בָּהֶם</b>– <br>  <b>מוּם בָּם</b>– <br>  <b>לֹא יֵרָצוּ לָכֶם.</b> למרות שעל הנכרים לא נאסר לסרס בהמה, מעשה זה נחשב בלתי ראוי כשלעצמו, וכל בהמה מסורסת אינה רצויה, ולכן אין לקבלה לקרבן גם מידי מי שאינו מבני ישראל.
(כו) <b>וַיְדַבֵּר ה' אֶל מֹשֶׁה לֵּאמֹר:</b>
(כז) <b>שׁוֹר אוֹ כֶשֶׂב אוֹ עֵז כִּי יִוָּלֵד,</b> כל ולד מבעלי החיים הללו – <br>  <b>וְהָיָה שִׁבְעַת יָמִים תַּחַת אִמּוֹ,</b> ואין לשחטו באותם ימים בשום פנים.<br>  <b>ו</b> רק<br>  <b>מִיּוֹם הַשְּׁמִינִי וָהָלְאָה יֵרָצֶה לְקָרְבַּן אִשֶּׁה לַה'.</b>
(כח) <b>וְשׁוֹר אוֹ שֶׂה, אֹתוֹ וְאֶת בְּנוֹ לֹא תִשְׁחֲטוּ בְּיוֹם אֶחָד.</b>
(כט) <b>וְכִי תִזְבְּחוּ זֶבַח תּוֹדָה</b>, קרבן המובא כדי להודות <br>  <b>לַה'</b>– <br>  <b>לִרְצֹנְכֶם תִּזְבָּחוּ.</b> אין זה קרבן חובה, אלא הוא נובע מהתעוררות אישית בעתות רצון.
(ל) <b>בַּיּוֹם הַהוּא</b>, ביום הזביחה בלבד <br>  <b>יֵאָכֵל</b> קרבן זה.<br>  <b>לֹא תוֹתִירוּ מִמֶּנּוּ עַד בֹּקֶר. אֲנִי ה'.</b> קרבן התודה הוא זבח, כלומר קרבן שנאכל, והבאתו כרוכה מן הסתם במשפחתיות ובהרגשה נוחה. משום כך מדגיש הכתוב את הגדרותיו ואת ההגבלות הניתנות עליו מגבוה: אכילתו מוגבלת ליום אחד.
(לא) ובכללו של דבר – <br>  <b>וּשְׁמַרְתֶּם</b>, הן הכהנים והן ישראל, את<br>  <b>מִצְוֹתַי וַעֲשִׂיתֶם אֹתָם. אֲנִי ה'.</b>
(לב) <b>ו</b> מעבר לכך, <br>  <b>לֹא תְחַלְּלוּ אֶת שֵׁם קָדְשִׁי</b> על ידי עברות או עשייה שאינה ראויה. <br>  <b>וְנִקְדַּשְׁתִּי בְּתוֹךְ בְּנֵי יִשְׂרָאֵל.</b> כאן חוזרת התפיסה הכללית העומדת מאחורי כל הדינים השייכים לפרשת הקדושות: שמירת המצוות והעמידה אל מול ה' אינן חובתו או זכותו של אדם פלוני בלבד, אלא הן נובעות מהבחירה בעם ישראל והקדשתו. <br>  <b>אֲנִי ה' מְקַדִּשְׁכֶם.</b> הקדושה אינה נובעת מרצונכם לעשות את הדברים, אלא באה מלמעלה, מה'
(לג) <b>הַמּוֹצִיא אֶתְכֶם מֵאֶרֶץ מִצְרַיִם לִהְיוֹת לָכֶם לֵאלֹהִים.</b> אני מקדישכם ואני מושיעכם. <br>  <b>אֲנִי ה'.</b> אתם שייכים לי, וקשר זה מחייב אתכם לשמור על קדושתכם.הקרבנות הללו, מקצתם מפורשים בעניין שלפנינו והשאר רמוזים בו בעקביות ויפורטו במקום אחר.<br>  קרבנות אלו נקראים בלשון חכמים 'קרבנות המוספים' – הנוספים על עולות התמיד שבכל יום ויום.
<h2>פרק כג</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: מוֹעֲדֵי ה' אֲשֶׁר תִּקְרְאוּ</b>, תכריזו<br>  <b>אֹתָם מִקְרָאֵי</b>, התאספויות<br>  של<br>  <b>קֹדֶשׁ</b>– <br>  <b>אֵלֶּה הֵם מוֹעֲדָי.</b>
(ג) <b>שֵׁשֶׁת יָמִים תֵּעָשֶׂה מְלָאכָה,</b> האדם ובהמתו מותרים בעשיית כל מלאכה,<br>  <br>  <b>וּבַיּוֹם הַשְּׁבִיעִי</b>– <br>  <b>שַׁבַּת שַׁבָּתוֹן,</b> שביתה גמורה שאין בה שום פתח למלאכה, שלא כמו הימים שיוזכרו להלן, שהשביתה בהם אינה מוחלטת. <br>  <b>מִקְרָא קֹדֶשׁ,</b> אספה קדושה לשם קבלת השבת וציונה.<br>  <br>  <b>כָּל מְלָאכָה לֹא תַעֲשׂוּ.</b><br>  <b>שַׁבָּת הִוא לַה' בְּכֹל מוֹשְׁבֹתֵיכֶם,</b> בכל מקום שתהיו. בבסיסה אין השבת חגם של ישראל, אלא היא קשורה לה', ולכן אופיה ומהותה שווים בכל מקום. ישראל מקבלים את השבת ושומרים אותה, אך אין הם שותפים בקביעתה, משום שהיא קשורה לסדר בריאת העולם מעיקרו.
(ד) <b>אֵלֶּה מוֹעֲדֵי ה' מִקְרָאֵי קֹדֶשׁ אֲשֶׁר תִּקְרְאוּ אֹתָם בְּמוֹעֲדָם.</b> מכאן מתחיל פירוט הימים שעם היותם מועדי ה', ישראל הם שקובעים ומגדירים אותם בזמנם. רשימת המועדים מאורגנת לפי סדר חודשי השנה:
(ה) <b>בַּחֹדֶשׁ הָרִאשׁוֹן</b>, חודש ניסן שנקבע להיות הראשון, משום שבו יצאו ישראל ממצרים,<br>  <br>  <b>בְּאַרְבָּעָה עָשָׂר לַחֹדֶשׁ בֵּין הָעַרְבָּיִם</b>, בסופו של היום, לפנות ערב,<br>  <b>פֶּסַח לַה'.</b> דין הפסח כבר הוזכר בספר שמות,<br>  והוא יבואר גם להלן בספר במדבר.<br>  כאן מוזכר הפסח רק כשמו של המועד שמקריבים בו את קרבן הפסח לה'.<br>  מאחר שהספר הוא ספר הקרבנות, עיקר הגדרתם של המועדות בפרשה נקשר לקרבנות.
(ו) <b>וּבַחֲמִשָּׁה עָשָׂר יוֹם לַחֹדֶשׁ הַזֶּה</b>– <br>  <b>חַג הַמַּצּוֹת לַה'. שִׁבְעַת יָמִים מַצּוֹת תֹּאכֵלוּ.</b> ישנם שני מועדים צמודים: יום ארבעה-עשר בניסן, הוא מועד הפסח, ואחריו, מחמישה-עשר בניסן, מתחילים שבעת ימי חג המצות, הקרויים בלשוננו חג הפסח.
(ז) <b>בַּיּוֹם הָרִאשׁוֹן</b> משבעת הימים הללו <br>  <b>מִקְרָא קֹדֶשׁ יִהְיֶה לָכֶם,</b> זמן שבו תתאספו ותעסקו בענייני קדושה. <br>  <b>כָּל מְלֶאכֶת עֲבֹדָה לֹא תַעֲשׂוּ.</b>
(ח) <b>וְהִקְרַבְתֶּם אִשֶּׁה</b>, קרבן הנשרף באש<br>  <b>לַה' שִׁבְעַת יָמִים.</b> גם<br>  <b>בַּיּוֹם הַשְּׁבִיעִי</b> יהיה <br>  <b>מִקְרָא קֹדֶשׁ, כָּל מְלֶאכֶת עֲבֹדָה לֹא תַעֲשׂוּ.</b> מבין שבעת הימים המוגדרים כחג של אכילת מצות, רק היום הראשון והשביעי הם ימי חג האסורים במלאכה. הימים שביניהם נקראו בדורות מאוחרים יותר 'חול המועד' – מעין ימי חול הנמצאים בתוך החג.
(ט) <b>וַיְדַבֵּר ה' אֶל מֹשֶׁה לֵּאמֹר:</b>
(י) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: כִּי תָבֹאוּ אֶל הָאָרֶץ אֲשֶׁר אֲנִי נֹתֵן לָכֶם</b>. מצווה זו אינה מוטלת על מי שנמצא בחוץ לארץ.<br>  <b>וּקְצַרְתֶּם אֶת קְצִירָהּ</b>– <br>  <b>וַהֲבֵאתֶם אֶת עֹמֶר</b>, קבוצת שיבולים שממנה תצא סולת בכמות של עשירית האיפה.<br>  <br>  <b>רֵאשִׁית קְצִירְכֶם</b>, הקציר הראשון של הדגן, שהוא קציר שעורים, שהרי החיטה עדיין אינה בשלה בחג הפסח,<br>  <br>  <b>אֶל הַכֹּהֵן.</b>
(יא) <b>וְהֵנִיף</b> הכהן<br>  <b>אֶת הָעֹמֶר לִפְנֵי ה' לִרְצֹנְכֶם,</b> בכפל משמעות: העומר ניתן כתשורה המבטאת את רצון הלב,<br>  ותכליתו להֵרָצות לפני ה'.<br>  <br>  <b>מִמָּחֳרַת הַשַּׁבָּת</b>, יום החג הראשון של פסח<br>  <br>  <b>יְנִיפֶנּוּ הַכֹּהֵן.</b>
(יב) <b>וַעֲשִׂיתֶם בְּיוֹם הֲנִיפְכֶם אֶת הָעֹמֶר כֶּבֶשׂ תָּמִים בֶּן שְׁנָתוֹ לְעֹלָה לַה'.</b>
(יג) <b>וּמִנְחָתוֹ</b> המלווה אותו – <br>  <b>שְׁנֵי עֶשְׂרֹנִים</b>, שתי עשיריות האיפה. במידות ימינו: למעלה מ-4 ליטר <br>  <b>סֹלֶת</b><br>  <br>  <b>בְּלוּלָה בַשֶּׁמֶן,</b> וכל הקרבן הזה עולה <br>  <b>אִשֶּׁה לַה' רֵיחַ נִיחֹחַ,</b><br>  <b>וְנִסְכֹּה</b>, נסכּו<br>  <b>יַיִן רְבִיעִת הַהִין</b>, מידת נוזלים השווה לשלושה לוגים. לפי הדעה הרווחת בחישוב השיעורים – כליטר.
(יד) <b>וְלֶחֶם</b><br>  <b>וְקָלִי</b>, גרגרי שיבולים שנקלו באש<br>  <br>  <b>וְכַרְמֶל</b>, גרעיני תבואה בשלה טרייה הנאכלים גם כמו שהם.<br>  את כל מוצרי התבואה הללו <br>  <b>לֹא תֹאכְלוּ עַד עֶצֶם הַיּוֹם הַזֶּה,</b> מחרת השבת,<br>  <b>עַד הֲבִיאֲכֶם אֶת קָרְבַּן אֱלֹהֵיכֶם</b>, העומר, <br>  <b>חֻקַּת עוֹלָם לְדֹרֹתֵיכֶם בְּכֹל מֹשְׁבֹתֵיכֶם.</b> עד לתאריך שבו יובא העומר למקדש אין לאכול מן התבואה החדשה.
(טו) <b>וּסְפַרְתֶּם לָכֶם מִמָּחֳרַת הַשַּׁבָּת, מִיּוֹם הֲבִיאֲכֶם אֶת עֹמֶר הַתְּנוּפָה. שֶׁבַע שַׁבָּתוֹת,</b> שבועות<br>  <b>תְּמִימֹת</b>, שלמות<br>  <b>תִּהְיֶינָה.</b>
(טז) <b>עַד מִמָּחֳרַת הַשַּׁבָּת הַשְּׁבִיעִת תִּסְפְּרוּ</b> עד<br>  <b>חֲמִשִּׁים יוֹם.</b> שבעה שבועות הם ארבעים ותשעה יום, וביום החמישים – <br>  <b>וְהִקְרַבְתֶּם מִנְחָה</b> מתבואה<br>  <b>חֲדָשָׁה לַה'.</b>
(יז) <b>מִמּוֹשְׁבֹתֵיכֶם תָּבִיאּוּ לֶחֶם תְּנוּפָה שְׁתַּיִם,</b> שתי חלות, או: שתי מנחות,<br>  <br>  <b>שְׁנֵי עֶשְׂרֹנִים,</b> עשירית האיפה לכל לחם, <br>  <b>סֹלֶת</b>, גרגרי חיטה טחונים ומנופים <br>  <b>תִּהְיֶינָה</b>,<br>  <b>חָמֵץ תֵּאָפֶינָה</b>, שלא כשאר המנחות הנאפות מצה,<br>  <br>  <b>בִּכּוּרִים לַה'.</b>
(יח) <b>וְהִקְרַבְתֶּם עַל</b>, עם<br>  <b>הַלֶּחֶם שִׁבְעַת כְּבָשִׂים תְּמִימִם בְּנֵי שָׁנָה וּפַר בֶּן בָּקָר אֶחָד וְאֵילִם שְׁנָיִם,</b> כל אלה <br>  <b>יִהְיוּ עֹלָה לַה'. וּמִנְחָתָם וְנִסְכֵּיהֶם</b> של הקרבנות הללו, כפי המינון הנזכר כמה פעמים בתורה בהתאם לסוג הקרבן<br>  – <br>  <b>אִשֵּׁה רֵיחַ נִיחֹחַ לַה'.</b>
(יט) <b>וַעֲשִׂיתֶם</b> גם<br>  <b>שְׂעִיר עִזִּים אֶחָד לְחַטָּאת</b>, כמו בכל המועדים ובראשי חודשים לשם כפרה מיוחדת<br>  <br>  <b>ו</b> קרבן ייחודי – <br>  <b>שְׁנֵי כְבָשִׂים בְּנֵי שָׁנָה לְזֶבַח שְׁלָמִים.</b> שלא כשאר קרבנות שלמים, המובאים מן האדם הפרטי, קרבנות שלמים אלה באים מן הציבור.
(כ) <b>וְהֵנִיף הַכֹּהֵן אֹתָם</b>, את הקרבנות <br>  <b>עַל</b>, עם שתי כיכרות<br>  <b>לֶחֶם הַבִּכּוּרִים תְּנוּפָה לִפְנֵי ה' עַל</b>, עם, או: צמודים ל<br>  <b>שְׁנֵי כְּבָשִׂים.</b><br>  <br>  <b>קֹדֶשׁ יִהְיוּ לַה'</b>, וממנו יינתן<br>  <b>לַכֹּהֵן.</b>
(כא) נוסף על הבאת הלחם ביום החמישים, יום זה הוא גם יום חג – <br>  <b>וּקְרָאתֶם בְּעֶצֶם הַיּוֹם הַזֶּה, מִקְרָא קֹדֶשׁ יִהְיֶה לָכֶם, כָּל מְלֶאכֶת עֲבֹדָה לֹא תַעֲשׂוּ,</b> והדבר יהיה <br>  <b>חֻקַּת עוֹלָם בְּכָל מוֹשְׁבֹתֵיכֶם לְדֹרֹתֵיכֶם.</b>
(כב) <b>וּבְקֻצְרְכֶם אֶת קְצִיר אַרְצְכֶם, לֹא תְכַלֶּה פְּאַת</b>, קצה<br>  <b>שָׂדְךָ בְּקֻצְרֶךָ,</b> השאר פינה בלתי קצורה בשדה, <br>  <b>וְ</b> את<br>  <b>לֶקֶט קְצִירְךָ</b>, השיבולים הנופלות בזמן הקציר<br>  <b>לֹא תְלַקֵּט,</b> אלא <br>  <b>לֶעָנִי וְלַגֵּר תַּעֲזֹב אֹתָם,</b> את ה'פאה' ואת ה'לקט'. <br>  <b>אֲנִי ה' אֱלֹהֵיכֶם.:</b>
(כג) <b>וַיְדַבֵּר ה' אֶל מֹשֶׁה לֵּאמֹר:</b>
(כד) <b>דַּבֵּר אֶל בְּנֵי יִשְׂרָאֵל לֵאמֹר: בַּחֹדֶשׁ הַשְּׁבִיעִי בְּאֶחָד לַחֹדֶשׁ יִהְיֶה לָכֶם</b> יום <br>  <b>שַׁבָּתוֹן, זִכְרוֹן תְּרוּעָה,</b> זיכרון באמצעות תרועה. ביום זה תזכרו ותזכירו את עצמכם באמצעות תרועת שופר.<br>  אף<br>  הוא <br>  <b>מִקְרָא קֹדֶשׁ.</b>
(כה) <b>כָּל מְלֶאכֶת עֲבֹדָה לֹא תַעֲשׂוּ, וְהִקְרַבְתֶּם אִשֶּׁה לַה',</b> כמפורט בספר במדבר.
(כו) <b>וַיְדַבֵּר ה' אֶל מֹשֶׁה לֵּאמֹר:</b>
(כז) כל שאר המועדים הם ימי משתה ושמחה,<br>  <b>אַךְ בֶּעָשׂוֹר לַחֹדֶשׁ הַשְּׁבִיעִי הַזֶּה</b> מועד מסוג אחר <br>  <b>–</b><br>  <br>  <b>יוֹם הַכִּפֻּרִים</b>, כפרה על ישראל<br>  <b>הוּא.</b><br>  <b>מִקְרָא קֹדֶשׁ יִהְיֶה לָכֶם. וְעִנִּיתֶם אֶת נַפְשֹׁתֵיכֶם.</b> הדרך שבה יש להתענות אינה מתוארת כאן. נראה כי אין הכוונה לכל סוגי העינויים שיכול אדם להסב לעצמו. עינוי הנפש מוגדר בעיקר כהימנעות מאכילה ושתייה ומשאר הנאות הגוף הרגילים.<br>  <br>  <b>וְהִקְרַבְתֶּם אִשֶּׁה</b>, את הקרבנות המיוחדים ליום<br>  <b>לַה'.</b>
(כח) יום העשור שונה משאר המועדים לא רק בחובת העינוי הכרוכה בו – <br>  <b>וְכָל מְלָאכָה</b>, לא רק 'מלאכת עבודה' כבשאר החגים, אלא כמו בשבת, שום מלאכה<br>  <b>לֹא תַעֲשׂוּ בְּעֶצֶם</b><br>  <b>הַיּוֹם הַזֶּה.</b> אין האיסור תלוי בזמן הקרבת קרבנות, אלא ביום עצמו, <br>  <b>כִּי יוֹם כִּפֻּרִים הוּא לְכַפֵּר עֲלֵיכֶם לִפְנֵי ה' אֱלֹהֵיכֶם.</b>
(כט) <b>כִּי כָל הַנֶּפֶשׁ אֲשֶׁר לֹא תְעֻנֶּה בְּעֶצֶם הַיּוֹם הַזֶּה</b>– <br>  <b>וְנִכְרְתָה מֵעַמֶּיהָ,</b>
(ל) <b>וְכָל הַנֶּפֶשׁ אֲשֶׁר תַּעֲשֶׂה כָּל מְלָאכָה בְּעֶצֶם הַיּוֹם הַזֶּה</b>– <br>  <b>וְהַאֲבַדְתִּי אֶת הַנֶּפֶשׁ הַהִוא מִקֶּרֶב עַמָּהּ.</b> חומרתו של מי שעושה מלאכה ביום הכיפורים אינה נופלת מחומרת מי שאינו מתענה. העובר על שני האיסורים – דינו כרת.
(לא) <b>כָּל מְלָאכָה לֹא תַעֲשׂוּ, חֻקַּת עוֹלָם לְדֹרֹתֵיכֶם בְּכֹל מֹשְׁבֹתֵיכֶם.</b>
(לב) <b>שַׁבַּת שַׁבָּתוֹן הוּא</b>, היום הזה<br>  <b>לָכֶם,</b><br>  <b>וְעִנִּיתֶם</b> בו <br>  <b>אֶת נַפְשֹׁתֵיכֶם. בְּתִשְׁעָה לַחֹדֶשׁ בָּעֶרֶב</b>, כשנגמר היום התשיעי בחודש ומגיע הערב, מתחיל היום שבו <br>  <b>מֵעֶרֶב עַד עֶרֶב תִּשְׁבְּתוּ שַׁבַּתְּכֶם.</b>
(לג) <b>וַיְדַבֵּר ה' אֶל מֹשֶׁה לֵּאמֹר:</b>
(לד) <b>דַּבֵּר אֶל בְּנֵי יִשְׂרָאֵל לֵאמֹר: בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי הַזֶּהחַג הַסֻּכּוֹת שִׁבְעַת יָמִים לַה'.</b>
(לה) <b>בַּיּוֹם הָרִאשׁוֹן מִקְרָא קֹדֶשׁ,כָּל מְלֶאכֶת עֲבֹדָה לֹא תַעֲשׂוּ.</b>
(לו) במשך <br>  <b>שִׁבְעַת יָמִים תַּקְרִיבוּ אִשֶּׁה לַה',</b> כפי הפירוט שיבוא בספר במדבר.<br>  <br>  <b>בַּיּוֹם הַשְּׁמִינִי</b>– <br>  <b>מִקְרָא קֹדֶשׁ יִהְיֶה לָכֶם,</b><br>  <b>וְהִקְרַבְתֶּם אִשֶּׁה לַה', עֲצֶרֶת</b>, אספה כללית לה' ולישראל<br>  <b>הִוא.</b> שלא כבפסח שבו היום השביעי הוא מקרא קודש, בסוכות נחגג היום השמיני ולא השביעי, ועל כן הוא מכונה בדברי חכמים 'שמיני עצרת'.<br>  <br>  <b>כָל מְלֶאכֶת עֲבֹדָה לֹא תַעֲשׂוּ</b> בו.
(לז) לסיכום, <br>  <b>אֵלֶּה מוֹעֲדֵי ה' אֲשֶׁר תִּקְרְאוּ</b>, תקבעו ותעשו<br>  <b>אֹתָם, מִקְרָאֵי קֹדֶשׁ</b><br>  <b>לְהַקְרִיב אִשֶּׁה לַה', עֹלָה וּמִנְחָה, זֶבַח וּנְסָכִים, דְּבַר יוֹם בְּיוֹמוֹ.</b> בכל יום מועד יש להקריב את הקרבנות המיוחדים לו, ובחלקם יש לשבות ממלאכת עבודה ולעשות מעשים מסוימים.
(לח) הקרבנות הללו הם <br>  <b>מִלְּבַד</b> אשֶה<br>  <br>  <b>שַׁבְּתֹת ה',</b> השבתות הרגילות של כל השנה, <br>  <b>וּמִלְּבַד מַתְּנוֹתֵיכֶם</b>, שאינן דווקא בעלי חיים להקרבה, <br>  <b>וּמִלְּבַד כָּל נִדְרֵיכֶם</b>, הקרבנות שמתחייבים להביא למקדש, <br>  <b>וּמִלְּבַד כָּל נִדְבוֹתֵיכֶם</b>, הקדשת בהמות מסוימות לקרבן<br>  <br>  <b>אֲשֶׁר תִּתְּנוּ לַה',</b> המובאות למקדש לאו דווקא בחגים, מעבר לקרבנות המועדים שנכללו ברשימה זו.
(לט) <b>אַךְ</b>, מלבד מה שמשותף לימי המועדים – הקרבנות ואיסור מלאכה, יש עוד עניין מיוחד<br>  –<br>  <br>  <b>בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי, בְּאָסְפְּכֶם אֶת תְּבוּאַת הָאָרֶץ</b>. עיתוי החג בזמן שמחת האסיף משמעותי לאופיו ולתכניו.<br>  <br>  <b>תָּחֹגּוּ אֶת חַג ה' שִׁבְעַת יָמִים</b> ותקריבו את קרבנותיו.<br>  <b>בַּיּוֹם הָרִאשׁוֹן</b>– <br>  <b>שַׁבָּתוֹן, וּבַיּוֹם הַשְּׁמִינִי</b>– <br>  <b>שַׁבָּתוֹן,</b> שהם מקראי הקודש שנזכרו.
(מ) <b>וּלְקַחְתֶּם לָכֶם בַּיּוֹם הָרִאשׁוֹן פְּרִי עֵץ הָדָר,</b> אתרוג,<br>  <br>  <b>כַּפֹּת תְּמָרִים</b>, עלי הדקל, הלולב<br>  <br>  <b>וַעֲנַף</b> של <br>  <b>עֵץ עָבֹת</b>, הדס<br>  <br>  <b>וְעַרְבֵי נָחַל,</b> עצים ידועים הצומחים בנחלים,<br>  <br>  <b>וּשְׂמַחְתֶּם</b> בצמחים הללו <br>  <b>לִפְנֵי ה' אֱלֹהֵיכֶם שִׁבְעַת יָמִים.</b> לקיחת ארבעת המינים אגודים יחדיו, מבטאת את החגיגיות ואת השמחה. ישראל יוצאים וצמחים בידיהם, והם מנופפים בהם כמו בדגלים.
(מא) <b>וְחַגֹּתֶם אֹתוֹ חַג לַה' שִׁבְעַת יָמִים בַּשָּׁנָה, חֻקַּת עוֹלָם לְדֹרֹתֵיכֶם, בַּחֹדֶשׁ הַשְּׁבִיעִי תָּחֹגּוּ אֹתוֹ.</b> את ימי החג מייחד מעשה נוסף:
(מב) <b>בַּסֻּכֹּת תֵּשְׁבוּ שִׁבְעַת יָמִים.</b> התורה אינה מתארת באופן מדויק את עשיית הסוכה.<br>  <br>  <b>כָּל הָאֶזְרָח</b>, התושבים הקבועים<br>  <br>  <b>בְּיִשְׂרָאֵל יֵשְׁבוּ בַּסֻּכֹּת,</b> לעומת גר תושב, שאינו נחשב אזרח.
(מג) <b>לְמַעַן יֵדְעוּ דֹרֹתֵיכֶם כִּי בַסֻּכּוֹת הוֹשַׁבְתִּי אֶת בְּנֵי יִשְׂרָאֵל בְּהוֹצִיאִי אוֹתָם מֵאֶרֶץ מִצְרָיִם. אֲנִי ה' אֱלֹהֵיכֶם.</b> הישיבה בסוכות באה להזכיר את יציאת מצרים. יושבי הסוכה מכניסים עצמם להוויה דומה לישראל שנדדו במדבר. ישראל ישבו בבתים הן במצרים הן בארץ כנען, ורק במדבר היו מחוסרי בית, וכנראה גרו לא באהלי יריעות, אלא חסו בצלן של סוכות, בתי עראי שנעשו מכל הבא ליד.
(מד) <b>וַיְדַבֵּר מֹשֶׁה אֶת מֹעֲדֵי ה' אֶל בְּנֵי יִשְׂרָאֵל,</b> אותם המועדים שנזכרו ברשימה הארוכה שבפרק – שהם כל חגי ישראל הכתובים בתורה.
<h2>פרק כד</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>צַו אֶת בְּנֵי יִשְׂרָאֵל, וְיִקְחוּ אֵלֶיךָ</b>, כממונה על הדבר,<br>  <br>  <b>שֶׁמֶן זַיִת זָךְ</b>, נקי, שלא היה קל להשיגו במדבר, <br>  <b>כָּתִית</b>, כתוש – <br>  <b>לַמָּאוֹר</b><br>  <b>לְהַעֲלֹת</b>, להדליק<br>  <br>  <b>נֵר</b>, כלי קיבול קטן,<br>  <b>תָּמִיד.</b>
(ג) במנורה<br>  <b>מִחוּץ לפָרֹכֶת</b> המסתירה את ארון<br>  <b>הָעֵדֻת, בְּ</b> תוך<br>  <b>אֹהֶל מוֹעֵד</b><br>  <br>  <b>יַעֲרֹךְ</b>, יסדר ויכין,<br>  יסלק את שאריות השרפה מאמש ויניח בנר פתילה חדשה, כדי שיהיה מוכן להדליק<br>  <b>אֹתוֹ אַהֲרֹן מֵעֶרֶב עַד בֹּקֶר לִפְנֵי ה' תָּמִיד.</b> על אהרן לדאוג לכך שהמנורה תדלק מערב עד בוקר בכל יום ויום. דין זה אינו מוגבל למשכן שבמדבר, אלא הוא <br>  <b>חֻקַּת עוֹלָם לְדֹרֹתֵיכֶם.</b>
(ד) <b>עַל הַמְּנֹרָה הַטְּהֹרָה</b>, עליה ממש, ללא חציצה; העשויה כולה זהב טהור; המנורה הנקייה, לאחר הסרת השאריות של אמש;<br>  או: המיועדת למטרה אחת בלבד; היא כלי שכולו מסמל טוהר וזוהר,<br>  <br>  <b>יַעֲרֹךְ</b> אהרן <br>  <b>אֶת הַנֵּרוֹת</b>, <br>  <b>לִפְנֵי ה' תָּמִיד.</b>
(ה) <b>וְלָקַחְתָּ סֹלֶת וְאָפִיתָ אֹתָהּ שְׁתֵּים עֶשְׂרֵה חַלּוֹת, שְׁנֵי עֶשְׂרֹנִים יִהְיֶה הַחַלָּה הָאֶחָת</b>, שהן חלות גדולות, כ–5 ליטר סולת או יותר כל חלה.
(ו) <b>וְשַׂמְתָּ אוֹתָם</b>– את שתים-עשרה החלות <br>  <b>שְׁתַּיִם מַעֲרָכוֹת,</b> בשני סדרים,<br>  <b>שֵׁשׁ</b> חלות תהיה<br>  <b>הַמַּעֲרָכֶת.</b> מעל השולחן היו ניצבות קשוות – מעין עמודים, וביניהן המנקיות – צינורות דקים, ועליהן הונח הלחם<br>  <br>  <b>עַל הַשֻּׁלְחָן הַטָּהֹר</b>, עליו ממש בלא חציצה, או: המצופה זהב טהור, או: השולחן שאין לו שום תפקיד אחר, והוא מוקדש להעמדת הלחם בלבד <br>  <b>לִפְנֵי ה'.</b>
(ז) <b>וְנָתַתָּ עַל הַמַּעֲרֶכֶת</b>, על כל אחת מהמערכות<br>  – <br>  <b>לְבֹנָה זַכָּה. וְהָיְתָה</b> הלבונה <br>  <b>לַלֶּחֶם לְאַזְכָּרָה</b>, לחלק העולה לזיכרון על המזבח<br>  <br>  <b>אִשֶּׁה</b>, קרבן הנשרף באש<br>  <b>לַה'.</b>
(ח) <b>בְּיוֹם הַשַּׁבָּת בְּיוֹם הַשַּׁבָּת יַעַרְכֶנּוּ</b>,<br>  את הלחם<br>  <b>לִפְנֵי ה' תָּמִיד.</b> בכל שבוע מביאים שתים-עשרה חלות חדשות ועורכים אותן על השולחן. את החלות הישנות מוציאים ואת הלבונה שעליהן מעלים באש על גבי המזבח שבחוץ. <br>  <b>מֵאֵת בְּנֵי יִשְׂרָאֵל.</b> כמו השמן למנורה, גם הלחם הוא מתנה מכלל ישראל למקדש, הניתנת מתוך <br>  <b>בְּרִית עוֹלָם.</b> ישראל חייבים תמיד לתת מתנה זו למקדש.
(ט) <b>וְהָיְתָה</b> המנחה הזו, או: המערכת<br>  <br>  <b>לְאַהֲרֹן וּלְבָנָיו, וַאֲכָלֻהוּ בְּמָקוֹם קָדֹשׁ.</b> הלחם דומה למנחה, והוא נאכל על ידי הכהנים בתוך המקדש כאחת ממתנות הכהונה. <br>  <b>כִּי קֹדֶשׁ קָדָשִׁים הוּא לוֹ מֵאִשֵּׁי ה', חָק עוֹלָם.</b> היו שהצביעו על הניגוד הקיצוני בין ההוראות הרבות שהופיעו בספר עד כה לגבי ההתייחסות הזהירה והמכבדת הראויה אל הקודש, לבין זלזולו הבוטה של המקלל בקדוש ברוך הוא.
(י) <b>וַיֵּצֵא בֶּן אִשָּׁה יִשְׂרְאֵלִית, וְהוּא</b> לא ישראלי גמור אלא <br>  <b>בֶּן אִישׁ מִצְרִי, בְּתוֹךְ בְּנֵי יִשְׂרָאֵל.</b> מכאן שבן הישראלית נחשב חלק מכלל ישראל.<br>  <br>  <b>וַיִּנָּצוּ</b>, התקוטטו <br>  <b>בַּמַּחֲנֶה בֶּן הַיִּשְׂרְאֵלִית וְאִישׁ הַיִּשְׂרְאֵלִי,</b> איש אלמוני שהיה ישראלי גמור.
(יא) כשהתלקחה הקטטה – <br>  <b>וַיִּקֹּב</b>, גידף במפורש<br>  <br>  <b>בֶּן הָאִשָּׁה הַיִּשְׂרְאֵלִית אֶת הַשֵּׁם</b>, שם ה'<br>  <b>וַיְקַלֵּל,</b> הוא זלזל בו וחירפו.<br>  <br>  <b>וַיָּבִיאוּ אֹתוֹ</b> העדים ששמעו את דבריו, שכן נראה שעשה זאת בפומבי, <br>  <b>אֶל מֹשֶׁה.</b><br>  <b>וְשֵׁם אִמּוֹ</b>– <br>  <b>שְׁלֹמִית בַּת דִּבְרִי לְמַטֵּה דָן.</b> שמו של המקלל עצמו אינו נזכר כלל, והזכרת אמו בסיפור הזה וציון קשריה עם המצרי בוודאי לא נאמרו לשבחה.
(יב) <b>וַיַּנִּיחֻהוּ בַּמִּשְׁמָר</b>, במאסר, הואיל והיה ברור לכול שעבר עברה, אך לא ידעו מהו דינו המדויק של העובר עברה זו.<br>  <b>לִפְרֹשׁ</b>, לברר<br>  <b>לָהֶם עַל פִּי ה'.</b> שלא כשאר הנביאים, משה רבנו יכול היה לפנות אל ה' ישירות ולבקש את הנחייתו.
(יג) <b>וַיְדַבֵּר ה' אֶל מֹשֶׁה לֵּאמֹר:</b>
(יד) <b>הוֹצֵא אֶת הַמְקַלֵּל</b> להישפט<br>  <b>אֶל מִחוּץ לַמַּחֲנֶה, וְסָמְכוּ כָל הַשֹּׁמְעִים</b>, שהיו עדים לדבר<br>  <b>אֶת יְדֵיהֶם עַל רֹאשׁוֹ.</b> העדים הם גם שיועידו אותו לעונש,<br>  ואז – <br>  <b>וְרָגְמוּ אֹתוֹ</b> למוות<br>  <b>כָּל הָעֵדָה.</b> זוהי הוראה חריגה, שכן בדרך כלל מענישים במוות רק אם העבריין ידע מראש מה יהיה עונשו, ואילו במקרה זה האיש ידע שהוא חוטא, אך לא ידע מה יהיה דינו.
(טו) מכל מקום, מכאן והלאה ניתנת הוראה כללית – <br>  <b>וְאֶל בְּנֵי יִשְׂרָאֵל תְּדַבֵּר לֵאמֹר:</b><br>  <b>אִישׁ אִישׁ כִּי יְקַלֵּל אֱלֹהָיו</b>– <br>  <b>וְנָשָׂא חֶטְאוֹ,</b> ייענש.
(טז) <b>וְנֹקֵב שֵׁם ה'</b>– <br>  <b>מוֹת יוּמָת, רָגוֹם יִרְגְּמוּ בוֹ</b> אבן <br>  <b>כָּל הָעֵדָה. כַּגֵּר כָּאֶזְרָח</b>, דין אחד להם,<br>  <b>בְּנָקְבוֹ שֵׁם</b>– <br>  <b>יוּמָת.</b>
(יז) <b>וְאִישׁ כִּי יַכֶּה</b>, יהרוג<br>  <b>כָּל נֶפֶשׁ אָדָם</b>– <br>  <b>מוֹת יוּמָת</b> במיתת בית דין.
(יח) <b>וּמַכֵּה נֶפֶשׁ בְּהֵמָה</b> של זולתו – <br>  <b>יְשַׁלְּמֶנָּה,</b> ישלם כמותה,<br>  <b>נֶפֶשׁ תַּחַת נָפֶשׁ,</b> בהמה אחרת או את שוויה.
(יט) <b>וְאִישׁ כִּי יִתֵּן מוּם</b>, יחבול<br>  <b>בַּעֲמִיתוֹ</b>– <br>  <b>כַּאֲשֶׁר עָשָׂה כֵּן יֵעָשֶׂה לּוֹ:</b>
(כ) <b>שֶׁבֶר תַּחַת שֶׁבֶר; עַיִן תַּחַת עַיִן; שֵׁן תַּחַת שֵׁן. כַּאֲשֶׁר יִתֵּן מוּם בָּאָדָם</b>– <br>  <b>כֵּן יִנָּתֶן בּוֹ,</b> כך מגיע לו.
(כא) <b>וּמַכֵּה בְהֵמָה</b>– <br>  <b>יְשַׁלְּמֶנָּה,</b> ישלם את ערכה,<br>  <b>וּמַכֵּה אָדָם</b> גם אם לא הרגו אלא פגע בו קשה – ראוי לו ש<br>  <b>יוּמָת.</b>
(כב) <b>מִשְׁפַּט אֶחָד יִהְיֶה לָכֶם, כַּגֵּר כָּאֶזְרָח יִהְיֶה,</b> בין אם המכה הוא בן ישראל והמוכה גר או להיפך, <br>  <b>כִּי אֲנִי ה' אֱלֹהֵיכֶם,</b> וכלפַּי כולכם שווים, הן מבחינת החובות הן מבחינת הזכויות. לכן דין אחד לכולכם.
(כג) <b>וַיְדַבֵּר מֹשֶׁה אֶל בְּנֵי יִשְׂרָאֵל</b> את כל הדינים הכלליים שציווה אותו ה' לומר להם. למרות שחלקם כבר נזכר,<br>  כאן הם נאמרים בהקשר מובהק, שבו מיד עם האמירה מגיע גם מעשה: <br>  <b>וַיּוֹצִיאוּ אֶת הַמְקַלֵּל אֶל מִחוּץ לַמַּחֲנֶה וַיִּרְגְּמוּ אֹתוֹ אָבֶן.</b><br>  <b>וּבְנֵי יִשְׂרָאֵל</b> קיבלו זאת ו<br>  <b>עָשׂוּ</b> מכאן והלאה <br>  <b>כַּאֲשֶׁר צִוָּה ה' אֶת מֹשֶׁה</b> לגבי המשפט האחיד ולגבי שאר הדינים והמשפטים.
<h2>פרק כה</h2>
(א) <b>וַיְדַבֵּר ה' אֶל מֹשֶׁה בְּהַר סִינַי,</b> לפני שישראל יצאו למסעיהם מהר סיני, ואף על פי שהדיבור עוסק בעניינים שיהיו מעשיים רק בבואם לארץ. <br>  <b>לֵאמֹר:</b>
(ב) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: כִּי תָבֹאוּ אֶל הָאָרֶץ אֲשֶׁר אֲנִי נֹתֵן לָכֶם</b>– <br>  <b>וְשָׁבְתָה הָאָרֶץ שַׁבָּת לַה'.</b> כמו שיום השבת, שבו שובת האדם, מבטא את מלכותו של ה' בורא העולם, כך השנה שבה שובתת הארץ, מבטאת את ההכרה בה' כאדונה של הארץ.
(ג) <b>שֵׁשׁ שָׁנִים תִּזְרַע שָׂדֶךָ, וְשֵׁשׁ שָׁנִים תִּזְמֹר</b>, תקצוץ זמורות<br>  <b>כַּרְמֶךָ, וְאָסַפְתָּ אֶת תְּבוּאָתָהּ.</b> את כל מה שזרעת, תקצור ותאסוף לפני השנה השביעית.
(ד) <b>וּבַשָּׁנָה הַשְּׁבִיעִת</b>– <br>  <b>שַׁבַּת שַׁבָּתוֹן יִהְיֶה לָאָרֶץ.</b> קודם לכן הוזכרו ימי השבתון לאדם, וכעת מדובר בשבתון ומנוחה לארץ. <br>  <b>שַׁבָּת לַה':</b><br>  <b>שָׂדְךָ לֹא תִזְרָע, וְכַרְמְךָ לֹא תִזְמֹר.</b>
(ה) גם <br>  <b>אֵת סְפִיחַ קְצִירְךָ</b>, התבואה הצומחת מאליה בלא חרישה וזריעה מהגרגרים שנפלו בשעת הקציר – <br>  <b>לֹא תִקְצוֹר</b> כקצירה רגילה שאדם קוצר את שדהו, אף שאינו אסור באכילה<br>  <b>, וְ</b> גם<br>  <b>אֶת עִנְּבֵי נְזִירֶךָ</b>, ענבי הגפן שנעזבה ולא נעבדה; ענבי השנה השביעית שהם לה';<br>  או: הענבים המשובחים<br>  <br>  <b>לֹא תִבְצֹר.</b> שנה זו אינה מיועדת למנוחת האדם, אלא <br>  <b>שְׁנַת שַׁבָּתוֹן</b><br>  <b>יִהְיֶה לָאָרֶץ.</b>
(ו) <b>וְהָיְתָה שַׁבַּת הָאָרֶץ</b>, היבול של שנת השבתון – הנקראת גם 'שנת השמיטה' –<br>  ישמש<br>  <b>לָכֶם לְאָכְלָה,</b> לאכילה – <br>  <b>לְךָ וּלְעַבְדְּךָ וְלַאֲמָתֶךָ וְלִשְׂכִירְךָ וּלְתוֹשָׁבְךָ הַגָּרִים עִמָּךְ</b>, לכל האנשים החיים בארץ.
(ז) <b>וְלִבְהֶמְתְּךָ</b>, לבעלי החיים השייכים לאדם <br>  <b>וְלַחַיָּה אֲשֶׁר בְּאַרְצֶךָ</b>, חיות השדה ובכללן עופות השמים <br>  <b>תִּהְיֶה כָל תְּבוּאָתָהּ</b> של השנה<br>  <b>לֶאֱכֹל.</b>
(ח) <b>וְסָפַרְתָּ לְךָ שֶׁבַע שַׁבְּתֹת שָׁנִים, שֶׁבַע שָׁנִים שֶׁבַע פְּעָמִים. וְהָיוּ לְךָ יְמֵי שֶׁבַע שַׁבְּתֹת הַשָּׁנִים תֵּשַׁע וְאַרְבָּעִים שָׁנָה,</b>
(ט) ולאחר ארבעים ותשע שנים – <br>  <b>וְהַעֲבַרְתָּ שׁוֹפַר תְּרוּעָה בַּחֹדֶשׁ הַשְּׁבִעִי בֶּעָשׂוֹר לַחֹדֶשׁ</b>– <br>  <b>בְּיוֹם הַכִּפֻּרִים תַּעֲבִירוּ</b>, תשמיעו קול<br>  <b>שׁוֹפָר בְּכָל אַרְצְכֶם</b> שיכריז על כניסת השנה החדשה.
(י) <b>וְקִדַּשְׁתֶּם אֵת שְׁנַת הַחֲמִשִּׁים שָׁנָה</b> כשנה שהשביתה בה נושאת משמעות רחבה מזו של שנת השמיטה. <br>  <b>וּקְרָאתֶם דְּרוֹר</b>, הכריזו על חירות מלאה<br>  <b>בָּאָרֶץ לְכָל יֹשְׁבֶיהָ.</b> דאגו לשחרורם השלם של כל העבדים. שנת <br>  <b>יוֹבֵל</b>, שופר,<br>  שנת התקיעה <br>  <b>הִיא תִּהְיֶה לָכֶם.</b><br>  <b>וְשַׁבְתֶּם אִישׁ אֶל אֲחֻזָּתוֹ וְאִישׁ אֶל מִשְׁפַּחְתּוֹ תָּשֻׁבוּ.</b> השנה החמישים היא שנת שחרור וחזרת הדברים למצבם הראשון.
(יא) <b>יוֹבֵל הִיא, שְׁנַת הַחֲמִשִּׁים שָׁנָה תִּהְיֶה לָכֶם. לֹא תִזְרָעוּ, וְלֹא תִקְצְרוּ אֶת סְפִיחֶיהָ וְלֹא תִבְצְרוּ אֶת נְזִרֶיהָ,</b>
(יב) <b>כִּי יוֹבֵל הִיא, קֹדֶשׁ תִּהְיֶה לָכֶם</b> מכל עבודות הארץ ומהבעלות על יבולה.<br>  <b>מִן הַשָּׂדֶה תֹּאכְלוּ אֶת תְּבוּאָתָהּ,</b> שתהיה זמינה לאכול. כמו בשנת השמיטה, התבואה איננה רכושכם, אלא לכל היותר היא מעין פיקדון בידכם.
(יג) <b>בִּשְׁנַת הַיּוֹבֵל הַזֹּאת תָּשֻׁבוּ אִישׁ אֶל אֲחֻזָּתוֹ.</b> אם אדם מכר את נחלתו במשך השנים הקודמות, אין היא נשארת לעולם בידי הקונה. המוכר יחזור אליה ביובל.
(יד) <b>וְכִי תִמְכְּרוּ מִמְכָּר</b>, נכס<br>  <b>לַעֲמִיתֶךָ,</b> לאחד מחבריך, <br>  <b>אוֹ קָנֹה</b>, כשאתם קונים<br>  <b>מִיַּד עֲמִיתֶךָ</b>– <br>  <b>אַל תּוֹנוּ</b>, תרמו<br>  <b>אִישׁ אֶת אָחִיו.</b> ההונאה אסורה בכלל, אך היא נזכרת כאן מסיבה מיוחדת:
(טו) מכיוון שאין הקרקע בארץ נמכרת לצמיתות אלא רק עד היובל,<br>  <b>בְּמִסְפַּר שָׁנִים אַחַר הַיּוֹבֵל תִּקְנֶה מֵאֵת עֲמִיתֶךָ.</b> מחיר השדה ייקבע בהתאם למספר השנים שנותרו עד שנת היובל הבאה.<br>  <br>  <b>בְּמִסְפַּר שְׁנֵי תְבוּאֹת</b>, לפי מספר השנים שיש בהן תבואות, להוציא שנות השמיטה שיחולו בתקופה זו, שהרי בהן אי אפשר לעבד את השדה,<br>  <br>  <b>יִמְכָּר לָךְ.</b>
(טז) <b>לְפִי רֹב הַשָּׁנִים</b>, השנים הרבות שעד היובל<br>  <b>תַּרְבֶּה מִקְנָתוֹ,</b> מחירו, <br>  <b>וּלְפִי מְעֹט הַשָּׁנִים תַּמְעִיט מִקְנָתוֹ, כִּי</b> רק<br>  <b>מִסְפַּר תְּבוּאֹת</b>, רק את זכות השימוש בשדה על מנת לקבל את מספר שנות התבואה, ולא את גוף השדה<br>  <b>הוּא מֹכֵר לָךְ.</b>
(יז) <b>וְ</b> שוב: <br>  <b>לֹא תוֹנוּ אִישׁ אֶת עֲמִיתוֹ, וְיָרֵאתָ מֵאֱלֹהֶיךָ, כִּי אֲנִי ה' אֱלֹהֵיכֶם.</b> הדינים הללו אינם קלים לביצוע. השבת כל השדות לבעליהן היא התרחשות מורכבת, העלולה לגרור סיבוכים שונים. לכן נצרכת הזהרה נוספת.
(יח) <b>וַעֲשִׂיתֶם אֶת חֻקֹּתַי</b>, כגון השמיטה והיובל,<br>  <b>וְאֶת מִשְׁפָּטַי</b>, כגון דיני המכירה<br>  <br>  <b>תִּשְׁמְרוּ וַעֲשִׂיתֶם אֹתָם,</b> ואז – <br>  <b>וִישַׁבְתֶּם עַל הָאָרֶץ לָבֶטַח.</b>
(יט) <b>וְנָתְנָה הָאָרֶץ פִּרְיָהּ,</b> כמו שיוסבר מיד,<br>  <b>וַאֲכַלְתֶּם לָשֹׂבַע, וִישַׁבְתֶּם לָבֶטַח עָלֶיהָ.</b>
(כ) <b>וְכִי תֹאמְרוּ: מַה נֹּאכַל בַּשָּׁנָה הַשְּׁבִיעִת? הֵן לֹא נִזְרָע וְלֹא נֶאֱסֹף אֶת תְּבוּאָתֵנוּ</b> בשל מצוות ה'.
(כא) <b>וְצִוִּיתִי אֶת בִּרְכָתִי לָכֶם בַּשָּׁנָה הַשִּׁשִּׁית, וְעָשָׂת</b>, תעשה <br>  <b>אֶת הַתְּבוּאָה</b> כך שתספיק<br>  <b>לִשְׁלֹשׁ הַשָּׁנִים</b>: השנה השישית, השביעית ולפחות מקצת השנה השמינית.
(כב) <b>וּזְרַעְתֶּם אֵת הַשָּׁנָה הַשְּׁמִינִת,</b> שכן בה כבר תוכלו לשוב ולזרוע, <br>  <b>וַאֲכַלְתֶּם מִן הַתְּבוּאָה יָשָׁן</b>, מן התבואה הישנה שנותרה מהשנה השישית, <br>  <b>עַד הַשָּׁנָה הַתְּשִׁיעִת, עַד בּוֹא תְּבוּאָתָהּ</b>, יבול השנה השמינית,<br>  <b>תֹּאכְלוּ יָשָׁן.</b>
(כג) <b>וְהָאָרֶץ</b>, ארץ ישראל <br>  <b>לֹא תִמָּכֵר</b>, תוכל להימכר<br>  <b>לִצְמִתֻת,</b> לחלוטין, <br>  <b>כִּי לִי הָאָרֶץ, כִּי גֵרִים</b> בארץ לא להם<br>  <b>וְתוֹשָׁבִים</b> החיים במקום לפי חוזה מיוחד, ודבר אינו שייך להם, כך <br>  <b>אַתֶּם עִמָּדִי.</b> בשמיטת הארץ בשנה השביעית ובשיבת הכול בשנת היובל יש משום הודאה שה' הוא אדון הכול.
(כד) <b>וּבְכֹל אֶרֶץ אֲחֻזַּתְכֶם</b>, הארץ שבה תיאחזו, בכנען – <br>  <b>גְּאֻלָּה תִּתְּנוּ לָאָרֶץ</b> בכך שתחזירו את האחוזות למצבן הראשון.
(כה) <b>כִּי יָמוּךְ</b>, ייעשה עני<br>  <b>אָחִיךָ וּמָכַר</b> חלק<br>  <b>מֵאֲחֻזָּתוֹ</b> לצורך מחייתו – <br>  <b>וּבָא גֹאֲלוֹ</b>, קרוב-משפחתו<br>  <b>הַקָּרֹב אֵלָיו</b><br>  <b>וְגָאַל</b>, ישחרר <br>  <b>אֵת מִמְכַּר אָחִיו.</b> קרובו זכאי לקנות שוב את השדה.
(כו) <b>וְאִישׁ כִּי לֹא יִהְיֶה לּוֹ גֹּאֵל,</b> שיוכל לממש את זכותו לקנות את הנכס, אבל לאחר זמן – <br>  <b>וְהִשִּׂיגָה יָדוֹ</b> של המוכר עצמו <br>  <b>וּמָצָא</b> כסף; הוא התעשר או חסך <br>  <b>כְּדֵי גְאֻלָּתוֹ</b>, עד שגאולת האחוזה בהישג ידו –
(כז) <b>וְחִשַּׁב אֶת שְׁנֵי מִמְכָּרוֹ</b>, מספר השנים של המכירה, <br>  <b>וְהֵשִׁיב אֶת הָעֹדֵף</b>, מחיר השנים שנותרו<br>  <b>לָאִישׁ אֲשֶׁר מָכַר לוֹ,</b> לקונה.<br>  מכיוון שהמוכר מבקש לגאול את שדהו לפני שנת היובל, עליו לשלם בעבור שימוש השנים שנותרו עד היובל שבהן הקונה היה זכאי להשתמש בשדה, <br>  <b>וְשָׁב לַאֲחֻזָּתוֹ.</b>
(כח) <b>וְאִם לֹא מָצְאָה יָדוֹ דֵּי</b>, כמות מספקת ל<br>  <b>הָשִׁיב לוֹ,</b> לקונה – <br>  <b>וְהָיָה מִמְכָּרוֹ</b>, הנכס שנמכר יישאר <br>  <b>בְּיַד הַקֹּנֶה אֹתוֹ עַד שְׁנַת הַיּוֹבֵל,</b><br>  <b>וְיָצָא בַּיֹּבֵל</b> מאליו, ואין צורך בקנייה,<br>  <b>וְשָׁב</b> הממכר<br>  <b>לַאֲחֻזָּתוֹ,</b> לנחלת האבות.
(כט) <b>וְ</b> אולם<br>  <b>אִישׁ כִּי יִמְכֹּר</b><br>  <b>בֵּית מוֹשַׁב</b>, דירה<br>  ב<br>  <b>עִיר</b> מוקפת <br>  <b>חוֹמָה, וְהָיְתָה גְּאֻלָּתוֹ</b>, זכות פדיונו של המוכר<br>  <b>עַד תֹּם שְׁנַת מִמְכָּרוֹ. יָמִים</b>, עד שנה בדיוק<br>  <br>  <b>תִּהְיֶה גְאֻלָּתוֹ.</b>
(ל) <b>וְאִם לֹא יִגָּאֵל</b> הבית<br>  <b>עַד מְלֹאת לוֹ שָׁנָה תְמִימָה,</b> אם האיש לא הצליח לקנותו שוב בתוך שנה – <br>  <b>וְקָם הַבַּיִת אֲשֶׁר בָּעִיר אֲשֶׁר לוֹ</b><br>  <b>חֹמָה</b>, הוא יעמוד<br>  <b>לַצְּמִיתֻת,</b> לחלוטין <br>  <b>לַקֹּנֶה אֹתוֹ לְדֹרֹתָיו, לֹא יֵצֵא בַּיֹּבֵל.</b> הבית יישאר ביד הקונה לעולם ועד ולא יחזור לבעלים הראשונים.
(לא) <b>וּ</b> בית מ<br>  <b>בָתֵּי הַחֲצֵרִים,</b> יישובים פרוזים,<br>  <b>אֲשֶׁר אֵין לָהֶם חֹמָה סָבִיב</b>– <br>  <b>עַל</b>, כמו <br>  <b>שְׂדֵה הָאָרֶץ יֵחָשֵׁב. גְּאֻלָּה תִּהְיֶה לּוֹ,</b> כדין השדות, <br>  <b>וּבַיֹּבֵל יֵצֵא.</b>
(לב) <b>וְ</b> אולם<br>  <b>עָרֵי הַלְוִיִּם,</b> כלומר <br>  <b>בָּתֵּי עָרֵי אֲחֻזָּתָם</b>. גם ללויים יש בתי מגורים בערים שונות – <br>  <b>גְּאֻלַּת עוֹלָם תִּהְיֶה לַלְוִיִּם</b>. בית בערי הלויים אינו נמכר לצמיתות, אף על פי שהעיר מוקפת חומה, כיוון שזהו רכושם הקבוע של הלויים. לגבי אדם אחר, בית העיר עשוי לשמש אותו לצורך כלשהו, אבל בדרך כלל איננו מקור פרנסתו, אך לגבי הלויים, בתיהם הם הנכס היחיד הקבוע שברשותם, ולכן הם שווי ערך לשדות של אחרים.
(לג) <b>וַאֲשֶׁר יִגְאַל</b>, הקונה<br>  <b>מִן הַלְוִיִּם</b>– <br>  <b>וְיָצָא מִמְכַּר</b>ה<br>  <b>בַּיִת וְעִיר</b>, או ממכר עיר<br>  <br>  <b>אֲחֻזָּתוֹ בַּיֹּבֵל</b>– <br>  <b>כִּי בָתֵּי עָרֵי הַלְוִיִּם הִיא</b>, הם<br>  <b>אֲחֻזָּתָם בְּתוֹךְ בְּנֵי יִשְׂרָאֵל,</b> ולכן גם אם לא נגאלו על ידי המוכר, יחזרו לרשותו ביובל.
(לד) <b>וּשְׂדֵה מִגְרַשׁ עָרֵיהֶם</b> של הלויים, השטח הריק המקיף את עריהם,<br>  השייך לכלל אנשי העיר ולא ללוי מסוים,<br>  <br>  <b>לֹא יִמָּכֵר,</b><br>  <b>כִּי אֲחֻזַּת עוֹלָם הוּא לָהֶם.</b>
(לה) <b>וְכִי יָמוּךְ</b>, ייעשה עני<br>  <b>אָחִיךָ, וּמָטָה יָדוֹ</b>, יתמוטט כוחו של האח החי<br>  <b>עִמָּךְ</b>– <br>  <b>וְהֶחֱזַקְתָּ בּוֹ,</b> ולא רק אחיך, שהוא אזרח הארץ אלא גם <br>  <b>גֵּר וְתוֹשָׁב</b>– <br>  <b>וָחַי עִמָּךְ.</b> יש לסייע לו על מנת שיחיה אתך.
(לו) <b>אַל תִּקַּח מֵאִתּוֹ נֶשֶׁךְ</b>, הלוואה נושכת, שככל שעובר עליה הזמן, על הלווה להוסיף תשלום,<br>  <b>וְתַרְבִּית,</b> הלוואה קצובה לזמן, שעל הלווה להחזיר יותר ממה שלקח, ואינה מוסיפה לנשוך מעבר לסך שנקצב,<br>  <br>  <b>וְיָרֵאתָ מֵאֱלֹהֶיךָ,</b> שאסר עליך את הדבר, אף על פי שבאמות מידה אנושיות לקיחת הריבית אינה נחשבת עוולה.<br>  <br>  <b>וְחֵי אָחִיךָ עִמָּךְ.</b> כאשר בן עמך נעשה עני והוא זקוק מאוד לכסף, טבעי להלוות לו כסף. במקרה כזה עלול המלווה לבקש רווחים בעד כספו, ועל כן הוא מוזהר כאן שלא לעשות זאת.
(לז) <b>אֶת כַּסְפְּךָ לֹא תִתֵּן לוֹ בְּנֶשֶׁךְ, וּבְמַרְבִּית לֹא תִתֵּן</b> גם את<br>  <b>אָכְלֶךָ.</b> איסור הריבית חל על כל הלוואה ולא רק על כסף.
(לח) <b>אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרָיִם לָתֵת לָכֶם אֶת אֶרֶץ כְּנַעַן, לִהְיוֹת לָכֶם לֵאלֹהִים.</b> משמעות חזרתה של אמירה נחרצת זו כאן היא: אני הוא האדון, ואני הוא שנותן לכם את רכושכם. על כן אינכם רשאים להשתמש בו אלא כפי שציוויתי אתכם.
(לט) <b>וְכִי יָמוּךְ אָחִיךָ עִמָּךְ וְנִמְכַּר לָךְ</b> לעבד מתוך דחקו – <br>  <b>לֹא תַעֲבֹד בּוֹ עֲבֹדַת עָבֶד,</b> עבודה בזויה.
(מ) על העבד אין האדון מהסס מלהטיל גם עבודות מגונות, שלא היה מטיל על השכיר, שכן השכיר חזק דיו להתנגד לבצע עבודות המשפילות אותו.<br>  <br>  <b>כְּשָׂכִיר כְּתוֹשָׁב</b>, המתגורר בַּמקום<br>  <b>יִהְיֶה</b> אחיך העבד<br>  <b>עִמָּךְ.</b><br>  <b>עַד שְׁנַת הַיֹּבֵל יַעֲבֹד עִמָּךְ.</b>
(מא) <b>וְיָצָא מֵעִמָּךְ, הוּא וּבָנָיו עִמּוֹ.</b> הקונה עבד קונה ממילא גם את משפחתו, שהרי אין לה מפרנס אחר. לכן כאשר הוא משתחרר – משפחתו יוצאת אתו.<br>  <br>  <b>וְשָׁב אֶל מִשְׁפַּחְתּוֹ, וְאֶל אֲחֻזַּת אֲבֹתָיו יָשׁוּב.</b>
(מב) אותו עיקרון שנאמר לעיל בנוגע לארץ: וְהָאָרֶץ לֹא תִמָּכֵר לִצְמִתֻת כִּי לִי הָאָרֶץ,<br>  חוזר כאן ביחס לבני ישראל – אף אותם אין למכור לצמיתות, <br>  <b>כִּי עֲבָדַי הֵם אֲשֶׁר הוֹצֵאתִי אֹתָם מֵאֶרֶץ מִצְרָיִם,</b> ועבד ה' – מעמדו מרומם.<br>  על כן <br>  <b>לֹא יִמָּכְרוּ מִמְכֶּרֶת עָבֶד.</b> אסור לנהוג בהם ביזיון, ואין למכרם באותו אופן שבו מוכרים עבדים.
(מג) יתר על כן, <br>  <b>לֹא תִרְדֶּה בוֹ בְּפָרֶךְ.</b> אל תעביד אותו בעבודה קשה במיוחד. <br>  <b>וְיָרֵאתָ מֵאֱלֹהֶיךָ.</b>
(מד) <b>וְ</b> אולם<br>  <b>עַבְדְּךָ וַאֲמָתְךָ אֲשֶׁר יִהְיוּ לָךְ מֵאֵת הַגּוֹיִם אֲשֶׁר סְבִיבֹתֵיכֶם</b>– <br>  <b>מֵהֶם</b> ולא מאחיכם<br>  <b>תִּקְנוּ עֶבֶד וְאָמָה.</b> מן העמים השוכנים מסביב לארצכם אתם רשאים לקנות עבד ואמה במשמעותם המלאה.
(מה) <b>וְגַם מִבְּנֵי הַתּוֹשָׁבִים הַגָּרִים עִמָּכֶם</b>, ממי שאינם מבני ישראל והם גֵרים תושבים, אשר חיים בארץ ומקבלים על עצמם נורמות התנהגות בסיסיות, אבל לא הפכו לחלק מעם ישראל – <br>  <b>מֵהֶם תִּקְנוּ וּמִמִּשְׁפַּחְתָּם אֲשֶׁר עִמָּכֶם, אֲשֶׁר הוֹלִידוּ בְּאַרְצְכֶם, וְהָיוּ לָכֶם לַאֲחֻזָּה.</b> עבדים כאלה אפשר לקנות, ולהשתמש בהם כל זמן שאתם חיים.
(מו) וכן – <br>  <b>וְהִתְנַחַלְתֶּם אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה.</b> בתור חלק מרכושכם, תוכלו להורישם גם לילדיכם. <br>  <b>לְעֹלָם בָּהֶם תַּעֲבֹדוּ,</b> אין להם זמן שחרור קבוע, וגם במשמע שאין לשחררם באופן יזום.<br>  <br>  <b>וּ</b> לעומת זאת<br>  <b>, בְאַחֵיכֶם בְּנֵי יִשְׂרָאֵל אִישׁ בְּאָחִיו</b>– <br>  <b>לֹא תִרְדֶּה בוֹ בְּפָרֶךְ,</b> בעבודה מייגעת ביותר אלא בעדינות ובכבוד.
(מז) <b>וְכִי תַשִּׂיג יַד</b>, ישגשג ויצליח<br>  <b>גֵּר וְתוֹשָׁב עִמָּךְ,</b> בן לעם אחר היושב ביניכם שאינו עובד לאלוהים אחרים<br>  <b>, וּמָךְ אָחִיךָ עִמּוֹ</b>, אחד מבני ישראל ייעשה עני לגביו, <br>  <b>וְנִמְכַּר לְגֵר תּוֹשָׁב עִמָּךְ</b>, לאותו תושב שעלה לגדולה, <br>  <b>אוֹ</b> שיימכר <br>  <b>לְעֵקֶר מִשְׁפַּחַת גֵּר</b>, לצאצא או קרוב של הגר התושב העובד לאלוהים אחרים –
(מח) בשני המקרים המכירה תקפה, אבל <br>  <b>אַחֲרֵי</b> שהעבד הישראלי <br>  <b>נִמְכַּר, גְּאֻלָּה תִּהְיֶה לּוֹ</b>– <br>  <b>אֶחָד מֵאֶחָיו יִגְאָלֶנּוּ.</b> חובה על אחד מקרוביו להשתדל לגאול אותו.
(מט) <b>אוֹ דֹדוֹ אוֹ בֶן דֹּדוֹ יִגְאָלֶנּוּ, אוֹ</b> אחֵר <br>  <b>מִשְּׁאֵר בְּשָׂרוֹ מִמִּשְׁפַּחְתּוֹ יִגְאָלֶנּוּ, אוֹ הִשִּׂיגָה יָדוֹ</b> של עצמו, שהרוויח כסף בדרך כלשהי<br>  <b>וְנִגְאָל.</b>
(נ) <b>וְחִשַּׁב עִם קֹנֵהוּ מִשְּׁנַת הִמָּכְרוֹ לוֹ עַד שְׁנַת הַיֹּבֵל, וְהָיָה כֶּסֶף מִמְכָּרוֹ בְּמִסְפַּר שָׁנִים.</b> מכיוון שכל העבדים העבריים משתחררים בשנת היובל – גם עבד שנמצא אצל הגויים ישתחרר ביובל. על כן סכום מכירתו נקבע מראש לפי מספר השנים שנותרו עד היובל. <br>  <b>כִּימֵי שָׂכִיר יִהְיֶה</b> העבד <br>  <b>עִמּוֹ.</b>
(נא) <b>אִם עוֹד</b> נותרו לו לעבוד<br>  <b>רַבּוֹת בַּשָּׁנִים</b>– <br>  <b>לְפִיהֶן יָשִׁיב גְּאֻלָּתוֹ מִכֶּסֶף מִקְנָתוֹ.</b>
(נב) <b>וְאִם מְעַט נִשְׁאַר בַּשָּׁנִים עַד שְׁנַת הַיֹּבֵל</b>– <br>  <b>וְחִשַּׁב לוֹ. כְּפִי שָׁנָיו יָשִׁיב אֶת גְּאֻלָּתוֹ.</b> בזמן המכירה שולם בעדו סכום מסוים; הוא כבר עבד מספר שנים מוגדר, ולפי זה יחושב ההפרש שאותו יצטרך לשלם, אם ירצה להשתחרר לפני היובל.
(נג) <b>כִּשְׂכִיר שָׁנָה בְּשָׁנָה יִהְיֶה עִמּוֹ.</b> גם הגר היושב בארץ ישראל צריך לנהוג בעבדו הישראלי כפי שנוהגים בשכיר ולא באופן מבזה. <br>  <b>לֹא יִרְדֶּנּוּ</b> הגר <br>  <b>בְּפֶרֶךְ לְעֵינֶיךָ</b>, לפחות כשאתה רואה, שהרי כיוון שאיננו אחד מישראל, אולי אין הוא כופף עצמו מרצונו לחובת התורה כאשר אין משגיחים עליו.
(נד) <b>וְאִם לֹא יִגָּאֵל בְּאֵלֶּה</b>, על ידי אחד מקרוביו: דודו או בן דודו, קרוב יותר או רחוק, והוא לא ישיג כסף לפדות את עצמו – <br>  <b>וְיָצָא בִּשְׁנַת הַיֹּבֵל, הוּא וּבָנָיו עִמּוֹ.</b>
(נה) <b>כִּי לִי בְנֵי יִשְׂרָאֵל עֲבָדִים. עֲבָדַי הֵם אֲשֶׁר הוֹצֵאתִי אוֹתָם מֵאֶרֶץ מִצְרָיִם. אֲנִי ה' אֱלֹהֵיכֶם.</b> כיוון שאני הוא אדונם של ישראל, והם עבדי המיוחדים ומיועדים לי, אי אפשר להשתמש בהם כברכוש, ודרך העבודה בהם מוגבלת באמצעות הדינים הללו.
<h2>פרק כו</h2>
(א) <b>לֹא תַעֲשׂוּ לָכֶם אֱלִילִם,</b> כינוי מבזה לעבודה זרה, הרואה בה דברי תוהו נמוכים,<br>  <br>  <b>וּפֶסֶל וּמַצֵּבָה</b>, פסל או מצבה, בין שהם שייכים לפולחן זר ובין שהם נספחים לפולחן שלכם,<br>  <b>לֹא תָקִימוּ לָכֶם,</b><br>  <b>וְאֶבֶן מַשְׂכִּית</b>, מעוטרת<br>  <br>  <b>לֹא תִתְּנוּ בְּאַרְצְכֶם לְהִשְׁתַּחֲוֹת עָלֶיהָ,</b> כגון רצפת אבני פסיפס שהן חלק מהפולחן בשעת ההשתחוויה עליהן,<br>  <br>  <b>כִּי אֲנִי ה' אֱלֹהֵיכֶם.</b>
(ב) <b>אֶת שַׁבְּתֹתַי</b>, שבתות וחגים, <br>  <b>תִּשְׁמֹרוּ</b><br>  <b>וּמִקְדָּשִׁי תִּירָאוּ.</b> חובת מורא מקדש כוללת את שמירת סדריו ואת הזהירות ממה שמטמא את הקודש.<br>  <br>  <b>אֲנִי ה'.</b>
(ג) <b>אִם בְּחֻקֹּתַי</b> שהודעתי לכם <br>  <b>תֵּלֵכוּ</b>, <br>  <b>וְאֶת מִצְוֹתַי</b> המגדירות גם את מה שאין לעשות,<br>  <br>  <b>תִּשְׁמְרוּ, וַעֲשִׂיתֶם אֹתָם</b>–
(ד) <b>וְנָתַתִּי גִשְׁמֵיכֶם בְּעִתָּם.</b> לעובדי האדמה חשובה לא רק כמות הגשם השנתית אלא גם פיזורם המדויק במשך עונת עיבוד האדמה. כאשר הממטרים ירדו בזמנים הרצויים – <br>  <b>וְנָתְנָה הָאָרֶץ יְבוּלָהּ, וְעֵץ הַשָּׂדֶה יִתֵּן פִּרְיוֹ.</b> שיבוש בתאריכי ירידת הגשם משבש את פריון האדמה, וגם אם הצמחים והעצים גדלים, חלות הפרעות בתהליכי צמיחתם.
(ה) כאשר היבול מצליח,<br>  <b>וְהִשִּׂיג לָכֶם דַּיִשׁ</b>, העונה שבתחילת הקיץ, שבה מבשילה השעורה, ואחר כך מבשילה החיטה,<br>  <b>אֶת בָּצִיר</b>, קטיף הענבים, שבדרך כלל מתרחש מהבשלת הענבים בחודשים תמוז–אב. בשנה מבורכת יתארך כל אחד מן השלבים הללו, ולכן הם יגיעו ברציפות זה אחר זה. <br>  <b>ו</b> כך<br>  <b>בָצִיר יַשִּׂיג אֶת זָרַע.</b> עונת זריעת השדות חלה בתחילת השנה, לאחר הקיץ. סמיכות העבודות זו לזו מעידה על פוריותה של האדמה. <br>  <b>וַאֲכַלְתֶּם לַחְמְכֶם לָשֹׂבַע,</b> ועם זאת, אף על פי שארץ פורייה ועשירה מפתה אויבים לבוא עליה – <br>  <b>וִישַׁבְתֶּם לָבֶטַח בְּאַרְצְכֶם.</b>
(ו) מעבר לנתינת הגשם והברכה שבעקבותיו – <br>  <b>וְנָתַתִּי שָׁלוֹם בָּאָרֶץ, וּשְׁכַבְתֶּם וְאֵין מַחֲרִיד,</b> בלא חשש מפני אויב.<br>  <b>וְהִשְׁבַּתִּי חַיָּה רָעָה מִן הָאָרֶץ</b>. כאשר האדמה מעובדת והכפרים מיושבים, החיות הרעות מסתלקות מחוץ לתחומי היישוב. לא רק שלא תתמודדו עם מלחמה ישירה, אלא – <br>  <b>וְחֶרֶב לֹא תַעֲבֹר בְּאַרְצְכֶם,</b> כוחות זרים לא יעזו אפילו לעבור בתוך ארצכם.
(ז) ולא זו בלבד, אלא – <br>  <b>וּרְדַפְתֶּם אֶת אֹיְבֵיכֶם, וְנָפְלוּ לִפְנֵיכֶם לֶחָרֶב.</b>
(ח) יתר על כן – <br>  <b>וְרָדְפוּ מִכֶּם חֲמִשָּׁה</b>– <br>  <b>מֵאָה, וּמֵאָה מִכֶּם</b>– <br>  <b>רְבָבָה יִרְדֹּפוּ, וְנָפְלוּ אֹיְבֵיכֶם לִפְנֵיכֶם לֶחָרֶב.</b>
(ט) לא רק שלא תיתקלו במכשולים, אלא – <br>  <b>וּפָנִיתִי אֲלֵיכֶם</b>, ואשפיע עליכם ברכה מיוחדת <br>  <b>וְהִפְרֵיתִי אֶתְכֶם וְהִרְבֵּיתִי אֶתְכֶם, וַהֲקִימֹתִי אֶת בְּרִיתִי</b>, על כל ההבטחות הגלומות בה<br>  <b>אִתְּכֶם.</b>
(י) <b>וַאֲכַלְתֶּם יָשָׁן נוֹשָׁן.</b> התיישנות התבואה והפֵּרות הנאכלים מחזיקה הבטחה כפולה: ראשית, היא עדות לקיומם של עודפים גדולים מעבר לתצרוכת של העם בהווה, ועל כן משמרים אותם במחסנים, ושנית, היבולים ישתבחו עם התיישנותם.<br>  כיוון שהפריון יתמשך – <br>  <b>וְיָשָׁן מִפְּנֵי חָדָשׁ תּוֹצִיאוּ.</b> תצטרכו להוציא את עודפי הפֵּרות הישנים על מנת להכניס את החדשים.
(יא) <b>וְנָתַתִּי מִשְׁכָּנִי</b>, אשכון<br>  <b>בְּתוֹכְכֶם,</b><br>  <b>וְלֹא תִגְעַל נַפְשִׁי אֶתְכֶם,</b> אשכון עמכם ברצון.
(יב) <b>וְהִתְהַלַּכְתִּי בְּתוֹכְכֶם</b> בגלוי ובנחת,<br>  <br>  <b>וְהָיִיתִי לָכֶם לֵאלֹהִים, וְאַתֶּם תִּהְיוּ לִי לְעָם.</b> ההתייחסות ההדדית בין עם ואלוקיו תהיה ניכרת. תרגישו שאתם עמי<br>  לא רק בציותכם לרצוני אלא גם בחסותכם בצלי.
(יג) <b>אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם מִ</b>ל<br>  <b>הְיֹת</b><br>  <b>לָהֶם עֲבָדִים, וָאֶשְׁבֹּר מֹטֹת עֻלְּכֶם,</b><br>  <b>וָאוֹלֵךְ אֶתְכֶם קוֹמְמִיּוּת,</b> בהישבר מוטות העול, המטות את הראש למטה, אזקוף את קומתכם.
(יד) <b>וְאִם לֹא תִשְׁמְעוּ לִי וְלֹא תַעֲשׂוּ אֵת כָּל הַמִּצְוֹת הָאֵלֶּה,</b>
(טו) ולא זו בלבד, אלא – <br>  <b>וְאִם בְּחֻקֹּתַי תִּמְאָסוּ</b>, <br>  <b>וְאִם אֶת מִשְׁפָּטַי תִּגְעַל נַפְשְׁכֶם, לְבִלְתִּי עֲשׂוֹת אֶת כָּל מִצְוֹתַי, לְהַפְרְכֶם אֶת בְּרִיתִי.</b>
(טז) <b>אַף אֲנִי</b> כמותכם<br>  <b>אֶעֱשֶׂה זֹּאת לָכֶם, וְהִפְקַדְתִּי עֲלֵיכֶם בֶּהָלָה,</b> חרדה קיומית, שאינה נובעת בהכרח ממאורע מסוים. אביא עליכם גם מחלות: <br>  <b>אֶת הַשַּׁחֶפֶת</b>. לפי שורש המלה ולפי התיאורים, זוהי מחלה הגורמת לרזון. <br>  <b>וְאֶת הַקַּדַּחַת</b>, מחלת חום. מחלות אלה <br>  <b>מְכַלּוֹת עֵינַיִם וּמְדִיבֹת נָפֶשׁ,</b> גורמות לצער מתמשך. ישנן מחלות חמורות הרבה יותר, אך הן מתחילות ומסתיימות בזמן מסוים. אם זיהויה המקובל של השחפת נכון, הרי שממנה ומן המלריה – דוגמה מובהקת ל'קדחת' – מתייסרים במשך זמן רב. ובתחום אחר – <br>  <b>וּזְרַעְתֶּם לָרִיק זַרְעֲכֶם, וַאֲכָלֻהוּ אֹיְבֵיכֶם.</b>
(יז) <b>וְנָתַתִּי פָנַי בָּכֶם</b>. ביטוי ניגודי לברכה שנאמרו לעיל – וּפָנִיתִי אֲלֵיכֶם.<br>  <br>  <b>וְנִגַּפְתֶּם</b>, תּוּכו במלחמות<br>  <b>לִפְנֵי אֹיְבֵיכֶם,</b><br>  <b>וְרָדוּ</b>, ישלטו<br>  <b>בָכֶם שֹׂנְאֵיכֶם, וְנַסְתֶּם וְאֵין</b> מי ש<br>  <b>רֹדֵף אֶתְכֶם</b>– תיאור דומה לאמור לפני כן,<br>  אך מהופך לו. הבהלה, האימה ואיבוד העשתונות מביאים לבריחה גם כשאין רודף.
(יח) <b>וְאִם עַד אֵלֶּה לֹא תִשְׁמְעוּ לִי</b>, שכן תסרבו לפרש את צרותיכם כעונש על מעשיכם הרעים; אם תמשיכו לחיות את חייכם באותה צורה, בלי לתקן את מעשיכם – <br>  <b>וְיָסַפְתִּי לְיַסְּרָה</b>, אוסיף לייסר <br>  <b>אֶתְכֶם</b> פי<br>  <b>שֶׁבַע עַל חַטֹּאתֵיכֶם.</b> אמנם יש המונים כאן, וכן בביטויים המקבילים בהמשך, שבעה מיני יסורים בדיוק, אך בכללו של דבר המספר שבע מבטא משמעות סמלית, שלעתים קרובות משמעו פי כמה וכמה.
(יט) <b>וְשָׁבַרְתִּי אֶת גְּאוֹן עֻזְּכֶם,</b> אחריב את המקדש.<br>  אפשר להבין ביטוי זה גם במשמע של ניפוץ הרגשת הכוח והעצמה. סיבות שונות יביאו לכך, וביניהן שנות בצורת ורעב – <br>  <b>וְנָתַתִּי אֶת שְׁמֵיכֶם כַּבַּרְזֶל</b>, שאינו מטפטף,<br>  <b>וְאֶת אַרְצְכֶם כַּנְּחֻשָׁה</b>, כנחושת, שדבר אינו צומח מתוכה.
(כ) <b>וְתַם</b>, יכלה<br>  <b>לָרִיק</b>, לשווא<br>  <b>כֹּחֲכֶם.</b> בעת בצורת משקיעים עמל רב לעבד את האדמה ולמשוך אליה מים באופנים שונים, אך כל זה ללא תועלת – <br>  <b>וְלֹא תִתֵּן אַרְצְכֶם אֶת יְבוּלָהּ, וְעֵץ הָאָרֶץ לֹא יִתֵּן פִּרְיוֹ.</b>
(כא) <b>וְאִם תֵּלְכוּ עִמִּי קֶרִי</b>, במרי,<br>  <b>וְלֹא תֹאבוּ</b>, תרצו<br>  <b>לִשְׁמֹעַ לִי</b>, אם לא תלמדו שום לקח מן המכות – <br>  <b>וְיָסַפְתִּי עֲלֵיכֶם מַכָּה</b> פי <br>  <b>שֶׁבַע כְּחַטֹּאתֵיכֶם.</b>
(כב) <b>וְהִשְׁלַחְתִּי</b>, אֲשַׁלח<br>  <b>בָכֶם אֶת חַיַּת הַשָּׂדֶה.</b> שלא כברכה וְהִשְׁבָּתִי חַיָּה רָעָה מִן הָאָרֶץ, חיית השדה תפלוש לתוך מקום היישוב. <br>  <b>וְשִׁכְּלָה אֶתְכֶם,</b> בהתנפלותה על הטרף הקל ביותר – הילדים הקטנים, <br>  <b>וְהִכְרִיתָה אֶת בְּהֶמְתְּכֶם,</b><br>  <b>וְהִמְעִיטָה אֶתְכֶם,</b><br>  <b>וְנָשַׁמּוּ</b>, ייהרסו<br>  <b>דַּרְכֵיכֶם.</b> מחמת התמעטות ומחמת בהלה יסתגרו האנשים ביישובים, והדרכים יהיו שוממות וחרבות.
(כג) <b>וְאִם</b> גם <br>  <b>בְּאֵלֶּה לֹא תִוָּסְרוּ לִי,</b> תקבלו ממני מוסר,<br>  <b>וַהֲלַכְתֶּם עִמִּי קֶרִי</b>–
(כד) <b>וְהָלַכְתִּי אַף אֲנִי עִמָּכֶם</b>, באותו אופן – <br>  <b>בְּקֶרִי</b>, בתוקף ובדרך קשה. <br>  <b>וְהִכֵּיתִי אֶתְכֶם גַּם אָנִי שֶׁבַע</b> מכות <br>  <b>עַל חַטֹּאתֵיכֶם,</b>
(כה) <b>וְהֵבֵאתִי עֲלֵיכֶם חֶרֶב</b> מלחמה <br>  <b>נֹקֶמֶת נְקַם</b> הפרת<br>  <b>בְּרִית. וְנֶאֱסַפְתֶּם אֶל עָרֵיכֶם</b> מפני האויב, <br>  <b>וְשִׁלַּחְתִּי דֶבֶר בְּתוֹכְכֶם.</b> כשתצטופפו בעריכם, המגפה תהיה מסוכנת יותר. ולבסוף – <br>  <b>וְנִתַּתֶּם בְּיַד אוֹיֵב,</b> כי לא יהיה מגן לעריכם.
(כו) <b>בְּשִׁבְרִי</b>, כאשר אשבור<br>  <b>לָכֶם מַטֵּה לֶחֶם</b>, משען של מזון, <br>  <b>וְאָפוּ עֶשֶׂר נָשִׁים לַחְמְכֶם בְּתַנּוּר אֶחָד.</b> זהו ביטוי מפריז למיעוט הלחם. התנורים הביתיים היו עשויים ככדים קטנים יחסית, ויועדו לאפיית לחם למשפחה אחת. <br>  <b>וְהֵשִׁיבוּ לַחְמְכֶם בַּמִּשְׁקָל.</b> מכיוון שהמזונות יהיו מצומצמים ביותר, אנשים לא יוכלו לנהוג ברווחה ולהחליף ביניהם את הכיכרות בפיזור דעת, אלא ישקלו כמה הכניסו וכמה הוציאו; מהו חלקם שלהם, ומהו חלקו של השכן. ואז – <br>  <b>וַאֲכַלְתֶּם וְלֹא תִשְׂבָּעוּ,</b> גם מפני שהמזון לא יספיק, וגם מפני שתחושת המחסור עצמה תגרום לאכילה שאין בה שביעה.
(כז) <b>וְאִם בְּזֹאת</b>, גם ברעב של ממש, כאשר יתרבו הקשיים והאסונות,<br>  <b>לֹא תִשְׁמְעוּ לִי, וַהֲלַכְתֶּם עִמִּי בְּקֶרִי</b>–
(כח) <b>וְהָלַכְתִּי עִמָּכֶם בַּחֲמַת</b>, בזעם<br>  <b>קֶרִי.</b> ממחסור ופגיעה ברווחתכם אעבור לזוועות – <br>  <b>וְיִסַּרְתִּי אֶתְכֶם אַף אָנִי שֶׁבַע עַל חַטֹּאתֵיכֶם.</b>
(כט) <b>וַאֲכַלְתֶּם בְּשַׂר בְּנֵיכֶם, וּבְשַׂר בְּנֹתֵיכֶם תֹּאכֵלוּ.</b> מתוך הרעב הגובר, תאכלו בשר אדם, ולא סתם אדם אלא את ילדיכם.
(ל) <b>וְהִשְׁמַדְתִּי אֶת בָּמֹתֵיכֶם</b>, מבנים מוגבהים שעליהם בנויים מזבחות, <br>  <b>וְהִכְרַתִּי אֶת חַמָּנֵיכֶם,</b> פסלים או מצבות של פולחן השמש, <br>  <b>וְנָתַתִּי אֶת פִּגְרֵיכֶם עַל פִּגְרֵי גִּלּוּלֵיכֶם.</b> אתם תמותו, וגם אליליכם יישברו.<br>  <b>וְגָעֲלָה נַפְשִׁי אֶתְכֶם.</b> תרגישו כאילו אין לכם כל דרך להגיע אלי.
(לא) <b>וְנָתַתִּי אֶת עָרֵיכֶם חָרְבָּה,</b> חורבן,<br>  <b>וַהֲשִׁמּוֹתִי</b>, אהפוך לשממה<br>  <b>אֶת מִקְדְּשֵׁיכֶם, וְלֹא אָרִיחַ בְּרֵיחַ נִיחֹחֲכֶם.</b> מצד אחד, אליליכם יישברו, ומצד שני, אני לא אענה לכם.
(לב) <b>וַהֲשִׁמֹּתִי אֲנִי אֶת הָאָרֶץ</b> עד אשר – <br>  <b>וְשָׁמְמוּ עָלֶיהָ אֹיְבֵיכֶם הַיֹּשְׁבִים בָּהּ.</b> גם מי שינסה לשבת בה אחריכם, לא יצליח להפריחה.
(לג) הארץ תהיה שוממה, והיישוב בה – אם בכלל – יהיה דליל וכושל, <br>  <b>וְ</b> אילו <br>  <b>אֶתְכֶם אֱזָרֶה</b>, אפזר <br>  <b>בַגּוֹיִם</b>, בין הגויים, <br>  <b>וַהֲרִיקֹתִי אַחֲרֵיכֶם חָרֶב,</b> החרב תאכל בכם בהתמדה. זהו ביטוי ציורי של נדן הנותר ריק בגלל השימוש התדיר שנעשה בחרב. <br>  <b>וְהָיְתָה אַרְצְכֶם שְׁמָמָה, וְעָרֵיכֶם יִהְיוּ חָרְבָּה.</b>
(לד) <b>אָזתִּרְצֶה</b>, תפרע<br>  <b>הָאָרֶץ אֶת שַׁבְּתֹתֶיהָ כֹּל יְמֵי הֳשַׁמָּה,</b> שממונה,<br>  <b>וְאַתֶּם בְּאֶרֶץ אֹיְבֵיכֶם. אָז תִּשְׁבַּת הָאָרֶץ וְהִרְצָת</b>, ותשלם<br>  <b>אֶת שַׁבְּתֹתֶיהָ.</b> אתם לא רציתם לשמור את חוקי שביתת הארץ, שתוארו בעניין הקודם, ועל כן הארץ תשבות מאליה, שכן תגורשו ממנה. כביכול הארץ תשלים את אותן השנים שבהן לא שמרתם את חוקי שביתתה. זהו ביטוי אירוני שיש בו מידה כנגד מידה.
(לה) <b>כָּל יְמֵי הָשַּׁמָּה</b>, השיממון הארץ<br>  <b>תִּשְׁבֹּת</b> מעשיית פרי. <br>  <b>אֵת אֲשֶׁר לֹא שָׁבְתָה בְּשַׁבְּתֹתֵיכֶם בְּשִׁבְתְּכֶם עָלֶיהָ.</b> תהיה זו שבת אכזרית של הארץ. בעריכם לא יעשו עוד מלאכה ביום השבת, כי עריכם יהיו חרבות; והאדמה לא תיעבד בשנה השביעית, מפני שלא תשבו עוד בארץ.
(לו) <b>וְהַנִּשְׁאָרִים בָּכֶם</b> בחיים – <br>  <b>וְהֵבֵאתִי מֹרֶךְ</b>, רכרוכיות, רפיון לב ופחד<br>  <b>בִּלְבָבָם בְּאַרְצֹת אֹיְבֵיהֶם.</b><br>  <b>וְרָדַף אֹתָם קוֹל עָלֶה נִדָּף,</b> נושר, או: מקיש. בגלל הפחד המתמיד, תחושת הפגיעות והידיעה שסכנה אורבת להם מכל צד, הם יחוו כל רעש קטן כאילו הוא רודף אותם. <br>  <b>וְנָסוּ מְנֻסַת חֶרֶב</b>, ויברחו כמפני החרב, <br>  <b>וְנָפְלוּ</b> בעת בריחתם, <br>  <b>וְאֵין רֹדֵף.</b> מתוך אימתם הם יברחו, ובריחתם היא שתקטול אותם.
(לז) <b>וְכָשְׁלוּ אִישׁ בְּאָחִיו</b> בזמן המנוסה<br>  <b>כְּמִפְּנֵי חֶרֶב</b>, כמי שבורחים במלחמה ומזיקים זה לזה במרוצתם,<br>  <b>וְרֹדֵף אָיִן</b>, <br>  <b>וְלֹא תִהְיֶה לָכֶם תְּקוּמָה לִפְנֵי אֹיְבֵיכֶם.</b> לא תוכלו להתקומם או לעמוד כנגד התקפות האויבים.
(לח) יתרה מזו – <br>  <b>וַאֲבַדְתֶּם בַּגּוֹיִם, וְאָכְלָה אֶתְכֶם אֶרֶץ אֹיְבֵיכֶם.</b> אינכם מובטחים שתישארו כפי שאתם, בין באופן פרטי בין כיחידה לאומית. ארצם תשמיד ותבלע אתכם. זוהי אחת הקללות הקשות ביותר.
(לט) <b>וְהַנִּשְׁאָרִים בָּכֶם</b> אחרי כל הפורענויות הללו, <br>  <b>יִמַּקּוּ</b>, יירקבו <br>  <b>בַּעֲוֹנָם</b>, בגלל עוונם <br>  <b>בְּאַרְצֹת אֹיְבֵיכֶם,</b><br>  <b>וְאַף בַּעֲוֹנֹת אֲבֹתָם אִתָּם יִמָּקּוּ.</b>
(מ) ובסופו של דבר, <br>  <b>וְהִתְוַדּוּ אֶת עֲוֹנָם וְאֶת עֲוֹן אֲבֹתָם, בְּמַעֲלָם</b>, בבגידתם<br>  <b>אֲשֶׁר מָעֲלוּ בִי</b>, <br>  <b>וְאַף אֲשֶׁר הָלְכוּ עִמִּי בְּקֶרִי.</b> יגיע זמן שיתעוררו להכיר בבגידה ובמרד שבמעשיהם. תגיע העת שבה ייווכחו בעזות הפנים שלהם ובאטימת לבם אל הקריאות שקראתי אליהם, שהרי המכות, שהופיעו בהדרגה, לא באו רק כדי להענישם, באמצעותן קראתי להם להתעשת, לחדש את מבטם ולשוב אלי.
(מא) והכתוב מסכם את מה שנאמר לעיל – <br>  <b>אַף אֲנִי אֵלֵךְ עִמָּם בְּקֶרִי, וְהֵבֵאתִי אֹתָם בְּאֶרֶץ אֹיְבֵיהֶם.</b> העונש האחרון הוא הגלות, שהיא שבירה של כל המסגרות. <br>  <b>אוֹ אָז</b>, כשיצאו לגלות <br>  <b>יִכָּנַע לְבָבָם הֶעָרֵל,</b> האטום והמכוסה. קודם תוארו אנשים שאינם שמים את לבם למאורעות הפוקדים אותם, וגם כאשר באים עליהם אסונות גרועים יותר ויותר, אין הם מייחסים להם חשיבות. כאשר הערלה המכסה את הלב נפגעת, הרגישות עולה. <br>  <b>וְאָז יִרְצוּ אֶת עֲוֹנָם.</b> בגלות יכופרו עוונותיהם לא רק משום שהעונש מכפר על החטא, אלא משום שהזעזוע שבגלות יגרום להם לחזור אלי.
(מב) <b>וְזָכַרְתִּי אֶת בְּרִיתִי</b> שכרַתי עם<br>  <b>יַעֲקוֹב</b><br>  <b>וְאַף אֶת בְּרִיתִי יִצְחָק</b><br>  <b>וְאַף אֶת בְּרִיתִי אַבְרָהָם אֶזְכֹּר,</b><br>  <b>וְ</b> גם את <br>  <b>הָאָרֶץ</b> שבה בחרתי, את ארצי האמורה להינתן לכם, ובעקבות חטאיכם הפכה למחוז נידח ועלוב, <br>  <b>אֶזְכֹּר.</b>
(מג) <b>וְהָאָרֶץ</b> הזו, שאמנם אזכור אותה,<br>  <b>תֵּעָזֵב מֵהֶם</b> בגלותם ממנה, <br>  <b>וְתִרֶץ</b>, תְּפצה<br>  <b>אֶת שַׁבְּתֹתֶיהָ בָּהְשַׁמָּה</b>, בכך שהיא שוממה<br>  <b>מֵהֶם,</b> הארץ תגיע לריצוי ולכפרה על השבתות שלא שבתה, <br>  <b>וְהֵם יִרְצוּ</b><br>  <b>אֶת עֲוֹנָם.</b> ישלמו בעונשם את חוב<br>  חטאיהם, כפי שתואר לעיל, <br>  <b>יַעַן וּבְיַעַן</b>, כי<br>  <b>בְּמִשְׁפָּטַי מָאָסוּ וְאֶת חֻקֹּתַי גָּעֲלָה נַפְשָׁם,</b> תיעבו. אין מדובר בעזיבה ונטישה בלבד אלא אף ברתיעה ובבוז.
(מד) <b>וְאַף גַּם זֹאת,</b> אחרי צירוף העוונות והעונשים האלה ולמרות אדישותם כלפי לקחי העבר, גם <br>  <b>בִּהְיוֹתָם בְּאֶרֶץ אֹיְבֵיהֶם</b> בדלות, בשפלות, בנמיכות הרוח ובחולשת הגוף, <br>  <b>לֹא מְאַסְתִּים</b>, <br>  <b>וְלֹא גְעַלְתִּים</b> כדי <br>  <b>לְכַלֹּתָם</b> עד תום, ובכך <br>  <b>לְהָפֵר בְּרִיתִי אִתָּם, כִּי אֲנִי ה' אֱלֹהֵיהֶם.</b> גם כאשר הם הפרו את בריתי, עשו כל דבר האסור ומרדו בכל מרד אפשרי – בריתי עדיין תקפה.
(מה) <b>וְזָכַרְתִּי לָהֶם</b>– לאלו שיחיו בעוד דורות רבים<br>  <b>בְּרִית רִאשֹׁנִים,</b> אלו <br>  <b>אֲשֶׁר הוֹצֵאתִי אֹתָם מֵאֶרֶץ מִצְרַיִם</b>, לא כבריחה של פרטים אלא <br>  <b>לְעֵינֵי הַגּוֹיִם</b>, בפומבי ובהיקף רחב, <br>  <b>לִהְיֹת לָהֶם לֵאלֹהִים.</b> ושוב החתימה: <br>  <b>אֲנִי ה'.</b> אני הוא האחראי לכל אלה.
(מו) לסיכום הדברים: <br>  <b>אֵלֶּה הַחֻקִּים וְהַמִּשְׁפָּטִים וְהַתּוֹרֹת אֲשֶׁר נָתַן ה' בֵּינוֹ וּבֵין בְּנֵי יִשְׂרָאֵל, בְּהַר סִינַי</b>, עוד לפני שיצאו למסעותיהם במדבר,<br>  <b>בְּיַד מֹשֶׁה.</b> בהר סיני קיבלו ישראל מצוות, הוראות ודינים רבים. מבחינה מסוימת סיכם פרק זה את העניינים המרכזיים שניתנו להם שם.
<h2>פרק כז</h2>
(א) <b>וַיְדַבֵּר ה' אֶל מֹשֶׁה לֵּאמֹר:</b>
(ב) <b>דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: אִישׁ כִּי יַפְלִא</b>, יִדור, יבטא במפורש<br>  <b>נֶדֶר בְּעֶרְכְּךָ</b>, של ערך<br>  <br>  <b>נְפָשֹׁת לַה'</b>, כשאדם יתחייב לתת לה' את ערכו של אדם כלשהו –
(ג) <b>וְהָיָה עֶרְכְּךָ</b>– <br>  <b>הַזָּכָר</b> שגילו <br>  <b>מִבֶּן עֶשְׂרִים שָׁנָה וְעַד בֶּן שִׁשִּׁים שָׁנָה</b>– <br>  <b>וְהָיָה עֶרְכְּךָ</b>, ערכו של אדם כזה לעניין הקדשה <br>  <b>חֲמִשִּׁים שֶׁקֶל כֶּסֶף בְּשֶׁקֶל הַקֹּדֶשׁ.</b>
(ד) <b>וְאִם נְקֵבָה הִיא</b> בטווח גיל זה – <br>  <b>וְהָיָה עֶרְכְּךָ שְׁלֹשִׁים שָׁקֶל,</b> שכן אז נחשב האדם במיטב שנותיו.
(ה) <b>וְאִם מִבֶּן חָמֵשׁ שָׁנִים וְעַד בֶּן עֶשְׂרִים שָׁנָה</b>– <br>  <b>וְהָיָה עֶרְכְּךָ הַזָּכָר עֶשְׂרִים שְׁקָלִים, וְלַנְּקֵבָה עֲשֶׂרֶת שְׁקָלִים.</b>
(ו) <b>וְאִם מִבֶּן חֹדֶשׁ וְעַד בֶּן חָמֵשׁ שָׁנִים</b>– <br>  <b>וְהָיָה עֶרְכְּךָ הַזָּכָר חֲמִשָּׁה שְׁקָלִים כָּסֶף, וְלַנְּקֵבָה עֶרְכְּךָ שְׁלֹשֶׁת שְׁקָלִים כָּסֶף.</b>
(ז) <b>וְאִם מִבֶּן שִׁשִּׁים שָׁנָה וָמַעְלָה</b>– <br>  <b>אִם</b> הוא <br>  <b>זָכָר</b>– <br>  <b>וְהָיָה עֶרְכְּךָ חֲמִשָּׁה עָשָׂר שָׁקֶל, וְלַנְּקֵבָה</b>– <br>  <b>עֲשָׂרָה שְׁקָלִים.</b>
(ח) <b>וְאִם</b> הנודר<br>  <b>מָךְ</b>, עני<br>  <b>הוּא מֵעֶרְכֶּךָ</b>, מכדי לשלם את הערך – <br>  <b>וְהֶעֱמִידוֹ</b>, הוא יתייצב<br>  <b>לִפְנֵי הַכֹּהֵן, וְהֶעֱרִיךְ אֹתוֹ הַכֹּהֵן, עַל פִּי אֲשֶׁר תַּשִּׂיג יַד הַנֹּדֵר יַעֲרִיכֶנּוּ הַכֹּהֵן.</b> הוא יקבל הנחה מן הכהן.
(ט) <b>וְאִם</b> יִדור <br>  <b>בְּהֵמָה אֲשֶׁר יַקְרִיבוּ מִמֶּנָּה</b>, מן הבהמות הראויות להיות מוקרבות<br>  <b>קָרְבָּן לַה',</b><br>  <b>כֹּל אֲשֶׁר יִתֵּן מִמֶּנּוּ לַה'</b>– <br>  <b>יִהְיֶה קֹּדֶשׁ.</b> הקדושה תחול על גופה של הבהמה.
(י) על כן יש להקריב בהמה זו עצמה על המזבח – <br>  <b>לֹא יַחֲלִיפֶנּוּ</b>– את הקודש באחר, <br>  <b>וְלֹא יָמִיר אֹתוֹ טוֹב בְּרָע אוֹ</b> אפילו <br>  <b>רַע בְּטוֹב.</b> כשמוקדשים פֵּרות וחפצים אחרים, אפשר להמירם, כלומר אפשר לתת את מחיר החפץ, לפי הערכה מסוימת, במקום לתת אותו; אך המרה כזאת אסורה לגבי בהמה הראויה להיקרב על המזבח, שכן קדושתה היא 'קדושת הגוף'.<br>  <br>  <b>וְ</b> אולם, <br>  <b>אִם הָמֵר יָמִיר בְּהֵמָה בִּבְהֵמָה</b>, אף על פי שאסור לומר שבהמה אחרת תבוא במקומה, אין מעשה זה חסר משמעות<br>  <b>–</b><br>  <br>  <b>וְהָיָה הוּא וּתְמוּרָתוֹ יִהְיֶה קֹּדֶשׁ.</b> האמירה האסורה חלה, והבהמה שאותה רצה להביא במקום הראשונה התקדשה, וגם הבהמה שהוקדשה מראש לקרבן עומדת בקדושתה.
(יא) <b>וְאִם</b> יקדיש אדם<br>  <b>כָּל בְּהֵמָה טְמֵאָה</b>, ובכלל זה כל בהמה<br>  <b>אֲשֶׁר לֹא יַקְרִיבוּ מִמֶּנָּה קָרְבָּן לַה'</b> מסיבות אחרות, כגון בעלת מום <br>  <b>–</b><br>  <br>  <b>וְהֶעֱמִיד אֶת הַבְּהֵמָה לִפְנֵי הַכֹּהֵן</b>,
(יב) <b>וְהֶעֱרִיךְ הַכֹּהֵן אֹתָהּ בֵּין טוֹב וּבֵין רָע. כְּעֶרְכְּךָ הַכֹּהֵן</b>– <br>  <b>כֵּן יִהְיֶה.</b> הכהן יעריך את שוויה של הבהמה העומדת מולו, וקביעתו תתקבל כקביעה סופית.
(יג) <b>וְאִם</b> לאחר שבעליה הקדיש את הבהמה הטמאה, <br>  <b>גָּאֹל יִגְאָלֶנָּה</b>, יבקש לקנותה שוב מרשות ההקדש – <br>  <b>וְיָסַף חֲמִישִׁתוֹ עַל עֶרְכֶּךָ.</b> עליו להוסיף חמישית על ערכה הראשוני.
(יד) <b>וְאִישׁ כִּי יַקְדִּשׁ אֶת בֵּיתוֹ קֹדֶשׁ לַה'</b>– <br>  <b>וְהֶעֱרִיכוֹ הַכֹּהֵן בֵּין טוֹב וּבֵין רָע, כַּאֲשֶׁר יַעֲרִיךְ אֹתוֹ הַכֹּהֵן, כֵּן יָקוּם.</b>
(טו) <b>וְאִם הַמַּקְדִּישׁ</b> עצמו<br>  <b>יִגְאַל אֶת בֵּיתוֹ</b>– <br>  <b>וְיָסַף חֲמִישִׁית כֶּסֶף עֶרְכְּךָ עָלָיו, וְהָיָה לוֹ</b>, הבית נעשה שלו.
(טז) <b>וְאִם</b> בכל זאת<br>  <b>מִשְּׂדֵה אֲחֻזָּתוֹ יַקְדִּישׁ אִישׁ לַה'</b>– <br>  <b>וְהָיָה עֶרְכְּךָ</b>, ערך השדה<br>  <b>לְפִי זַרְעוֹ.</b> כיוון שהשדה איננו נמכר לצמיתות, הרי שההקדשה היא נתינה למספר שנים. וכך יחושב הערך, לעניין פדיונו בכסף: <br>  <b>זֶרַע</b>, השטח הנדרש לזריעת<br>  <b>חֹמֶר</b>, מידת נפח מסוימת של<br>  <b>שְׂעֹרִים</b>. השטח נקרא בלשון חכמים 'בית כור'<br>  <br>  ובמידות ימינו הוא כ–18 דונם <br>  <b>בַּחֲמִשִּׁים שֶׁקֶל כָּסֶף.</b>
(יז) <b>אִם מִשְּׁנַת</b>, מיד לאחר שנת<br>  <b>הַיֹּבֵל</b>, כשהשדה עומד לרשותו לזמן המקסימלי,<br>  <b>יַקְדִּישׁ</b> את<br>  <b>שָׂדֵהוּ</b>– <br>  <b>כְּעֶרְכְּךָ יָקוּם.</b> הערך הנקוב יעמוד במלואו.
(יח) <b>וְאִם אַחַר הַיֹּבֵל יַקְדִּישׁ שָׂדֵהוּ, וְחִשַּׁב לוֹ הַכֹּהֵן אֶת הַכֶּסֶף עַל פִּי הַשָּׁנִים הַנּוֹתָרֹת עַד שְׁנַת הַיֹּבֵל, וְנִגְרַע מֵעֶרְכֶּךָ.</b> אם חמישים שקל כסף הם ערכו של השדה למשך ארבעים ותשע שנים, יש לחלקם לארבעים ותשעה חלקים, ולפי החשבון בעבור כל שנה שעברה יש לגרוע שקל ומשהו מן הסכום הכולל.
(יט) <b>וְאִם גָּאֹל יִגְאַל אֶת הַשָּׂדֶה</b>, ירצה שוב להיאחז בשדה האיש<br>  <b>הַמַּקְדִּישׁ אֹתוֹ</b>– <br>  <b>וְיָסַף חֲמִשִׁית כֶּסֶף עֶרְכְּךָ עָלָיו, וְקָם לוֹ.</b> זהו הכלל בפדיון הקדשות: אדם זר הבא לקנותו ישלם בעבורו את המחיר שנקבע על פי השומה או על פי ערך קבוע, ואילו הבעלים המקוריים יצטרכו להוסיף חמישית הערך כתשלום נוסף, מעין פיצוי או עילוי להקדש.
(כ) <b>וְאִם לֹא יִגְאַל אֶת הַשָּׂדֶה</b> מרשות ההקדש במשך כל השנים של מחזור היובל, <br>  <b>וְאִם</b>, או אם בינתיים<br>  <b>מָכַר</b> גזבר ההקדש<br>  <b>אֶת הַשָּׂדֶה לְאִישׁ אַחֵר</b>– <br>  <b>לֹא יִגָּאֵל עוֹד</b> על ידי הבעלים הראשונים, ותיבטל הזיקה ההיסטורית בינם לבין השדה.
(כא) <b>וְהָיָה הַשָּׂדֶה בְּצֵאתוֹ בַיֹּבֵל</b>, ככל השדות בישראל גם השדה הזה יצא מרשות הקונה ביובל, אבל מכיוון שהבעלים הקדישוהו, הרי השדה – <br>  <b>קֹדֶשׁ לַה',</b> בעליו הם ההקדש, ודינו<br>  <b>כִּשְׂדֵה הַחֵרֶם</b> המפורש בסמוך<br>  <b>–</b><br>  <br>  <b>לַכֹּהֵן תִּהְיֶה אֲחֻזָּתוֹ.</b>
(כב) <b>וְאִם אֶת שְׂדֵה מִקְנָתוֹ,</b> שדה שקנה מאחר,<br>  <b>אֲשֶׁר לֹא מִשְּׂדֵה אֲחֻזָּתוֹ, יַקְדִּישׁ לַה'</b>, והרי על גופו של שדה כזה אין לו בעלות גמורה אלא זכות שימוש בו, לכל היותר לחמישים שנה –
(כג) <b>וְחִשַּׁב לוֹ הַכֹּהֵן אֵת מִכְסַת הָעֶרְכְּךָ עַד שְׁנַת הַיֹּבֵל,</b> את סכום הערך לפי חשבון השנים שנשארו מחמישים השנים, <br>  <b>וְנָתַן אֶת הָעֶרְכְּךָ</b>, הערך <br>  <b>בַּיּוֹם הַהוּא</b>, שבו בא לפדותו. בכך השדה יחזור לרשותו של הפודה, והתשלום יהיה<br>  <b>קֹדֶשׁ לַה'.</b>
(כד) <b>בִּשְׁנַת הַיּוֹבֵל יָשׁוּב הַשָּׂדֶה לַאֲשֶׁר קָנָהוּ מֵאִתּוֹ,</b> למוכר,<br>  <b>לַאֲשֶׁר</b>, שהרי<br>  <b>לוֹ אֲחֻזַּת הָאָרֶץ.</b> הוא הבעלים ואין בכוחו של המקדיש להקדיש דבר שאינו שלו. לסיכום, בכל המקרים חוזרים השדות לבעליהם ביובל, חוץ מאשר שדה אחוזה שהוקדש ולא נגאל.
(כה) <b>וְכָל עֶרְכְּךָ</b>, תשלומי הערכים שדובר בהם, <br>  <b>יִהְיֶה בְּשֶׁקֶל הַקֹּדֶשׁ. עֶשְׂרִים גֵּרָה יִהְיֶה הַשָּׁקֶל.</b> השקל שווה בערכו לעשרים גרה, שהם עשרים 'גרגרי' כסף, הנקראים בלשון חכמים 'מעות'.<br>  למרות שהיו יחידות משקל קטנות יותר, המעה הייתה יחידת כסף בסיסית שעשר כמותה שוות לשקל רגיל, ועשרים – לשקל הקודש, שהוא כפול בגודלו.
(כו) <b>אַךְ בְּכוֹר אֲשֶׁר יְבֻכַּר לַה' בִּבְהֵמָה</b>, אם נולד בכור זכר לבהמה – <br>  <b>לֹא יַקְדִּישׁ אִישׁ אֹתוֹ</b>, שהרי אין הוא שייך לבעליו,<br>  <b>אִם שׁוֹר</b>ו<br>  <b>אִם שֶׂה</b>– <br>  <b>לַה' הוּא</b>, כקרבן.
(כז) <b>וְאִם</b> הבכור נולד<br>  <b>בַּבְּהֵמָה הַטְּמֵאָה</b>, שאין עליה קדושת קרבן, הרי כשיוקדש – <br>  <b>וּפָדָה</b> אותו הבעלים <br>  <b>בְעֶרְכֶּךָ</b>, כפי מחירו,<br>  <b>וְיָסַף חֲמִשִׁתוֹ עָלָיו</b>, כמו בכל פדיון. <br>  <b>וְאִם לֹא יִגָּאֵל</b> על ידי בעליו – <br>  <b>וְנִמְכַּר בְּעֶרְכֶּךָ.</b> על בהמה טמאה לא חלה קדושת הגוף, ולכן אפשר לפדותה או להעבירה לידיים אחרות, ואת הכסף להעביר להקדש.<br>  למעשה חל דין פדיון בכור בהמה טמאה בלא הקדשה מפורשת בחמור בלבד. לפי האמור במקום אחר, פודים אותו בשה, ואם הוא נפדה בכסף או בחפצים אחרים – הוא נפדה בשוויו.
(כח) <b>אַךְ</b>, לעומת ההֶקדשות, שהם נגאלים או נמכרים,<br>  <b>כָּל חֵרֶם אֲשֶׁר יַחֲרִם אִישׁ לַה' מִכָּל אֲשֶׁר לוֹ</b>– <br>  <b>מֵאָדָם</b>, כגון אחד מעבדיו<br>  <b>וּ</b>מ<br>  <b>בְהֵמָה וּמִשְּׂדֵה אֲחֻזָּתוֹ</b> שהוא בבעלותו הגמורה של המחרים – <br>  <b>לֹא יִמָּכֵר וְלֹא יִגָּאֵל. כָּל חֵרֶם</b>– <br>  <b>קֹדֶשׁ קָדָשִׁים הוּא לַה'.</b>
(כט) <b>כָּל חֵרֶם אֲשֶׁר יָחֳרַם מִן הָאָדָם,</b> שבוי מלחמה שהוחרם שביהּ, או מי שנגזר עליו מוות מסיבה פוליטית או הלכתית,<br>  <br>  <b>לֹא יִפָּדֶה; מוֹת יוּמָת.</b> כאן מדובר בחרם מן האדם, אך ייתכנו גם חרם של שטח או חרם של עיר. במקרים הללו הכול 'עולה לשמים' ונאסר בכל הנאה או שימוש ארצי, ואין לפדותו או למכרו.
(ל) <b>וְכָל מַעְשַׂר הָאָרֶץ</b>, עשירית המופרשת<br>  <b>מִזֶּרַע הָאָרֶץ</b>, כגון חיטה ושעורה,<br>  <b>מִפְּרִי הָעֵץ</b>, יין, שמן ואולי גם פֵּרות נוספים <br>  <b>–</b><br>  <br>  <b>לַה' הוּא, קֹדֶשׁ לַה'</b>, ואין לנהוג בו כמו בפֵרות רגילים, אלא יש לאכלו סמוך לבית המקדש בטהרה.
(לא) <b>וְאִם גָּאֹל יִגְאַל אִישׁ מִמַּעַשְׂרוֹ</b>, אם ירצה אדם לקנות את המעשר בחזרה, ולנהוג בפֵּרות כמו בפֵרות רגילים – <br>  <b>חֲמִשִׁיתוֹ יֹסֵף עָלָיו.</b> עליו להוסיף חמישית כמו מי שקונה קודשים מרשות ההקדש.
(לב) <b>וְכָל מַעְשַׂר בָּקָר וָצֹאן, כֹּל אֲשֶׁר יַעֲבֹר תַּחַת הַשָּׁבֶט</b>, השוט, מקל הרועים – <br>  <b>הָעֲשִׂירִי יִהְיֶה קֹּדֶשׁ לַה'.</b> כל הבקר והצאן הנולדים במשך השנה יעברו ויימנו תחת השבט, וכאשר יגיע העשירי – יסמן אותו הרועה.
(לג) <b>לֹא יְבַקֵּר</b>, יברור <br>  <b>בֵּין טוֹב לָרַע וְלֹא יְמִירֶנּוּ.</b> ספירת הבהמות נועדה לגלות מיהו המעשר. העשירי שנמנה – קדושתו בו, ואי אפשר להמירה. הוא עצמו יוקרב לה', ואת בשרו יאכלו הבעלים לפי דיני קרבן. <br>  <b>וְאִם הָמֵר יְמִירֶנּוּ</b>– <br>  <b>וְהָיָה הוּא וּתְמוּרָתוֹ יִהְיֶה קֹדֶשׁ</b>, כדין התמורה דלעיל,<br>  <b>לֹא יִגָּאֵל.</b> המעשר יישאר קדוש לה', ואין לגאול אותו.
(לד) <b>אֵלֶּה הַמִּצְוֹת אֲשֶׁר צִוָּה ה' אֶת מֹשֶׁה אֶל בְּנֵי יִשְׂרָאֵל בְּהַר סִינָי.חזק</b>
