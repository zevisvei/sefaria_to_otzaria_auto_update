<h1>ביאור שטיינזלץ על דניאל</h1>
<h2>פרק א</h2>
(א) <b>בִּשְׁנַת שָׁלוֹשׁ לְמַלְכוּת יְהוֹיָקִים מֶלֶךְ־יְהוּדָה בָּא נְבוּכַדְנֶאצַּר מֶלֶךְ־בָּבֶל</b> ל<b>יְרוּשָׁלִַם וַיָּצַר</b>, בנה מצור <b>עָלֶיהָ.</b> כמה פעמים תקף מלך בבל את ירושלים משום שממלכת יהודה לא הייתה נאמנה לו לחלוטין.
(ב) <b>וַיִּתֵּן אֲדֹנָי בְּיָדוֹ אֶת־יְהוֹיָקִים מֶלֶךְ־יְהוּדָה ו</b>את <b>מִקְצָת כְּלֵי בֵית־הָאֱלֹהִים.</b> נראה שבשלב זה נבוכדנצר לא הבקיע עדיין את העיר וטרם כבש אותה סופית, אבל מלך יהודה נכנע לו ושיחד אותו בכלים מבית ה', ונבוכדנצר הזהיר אותו והניח לו להמשיך במלכותו. <b>וַיְבִיאֵם</b> – את הכלים, אל <b>אֶרֶץ־שִׁנְעָר,</b> בבל, אל <b>בֵּית אֱלֹהָיו, וְאֶת־הַכֵּלִים הֵבִיא בֵּית אוֹצַר אֱלֹהָיו.</b>
(ג) <b>וַיֹּאמֶר הַמֶּלֶךְ לְאַשְׁפְּנַז רַב סָרִיסָיו,</b> השר הממונה על פקידי המלך, <b>לְהָבִיא מִבְּנֵי יִשְׂרָאֵל וּמִזֶּרַע הַמְּלוּכָה וּמִן־הַפַּרְתְּמִים,</b> בני האצולה מהמשפחות הטובות ביותר ביהודה,
(ד) <b>יְלָדִים אֲשֶׁר אֵין־בָּהֶם כָּל־מאוּם</b>, מום <b>וְטוֹבֵי מַרְאֶה</b>, יפי תואר <b>וּמַשְׂכִּלִים בְּכָל־חָכְמָה וְיֹדְעֵי דַעַת וּמְבִינֵי מַדָּע.</b> הוא דורש ילדים מובחרים, יפים, מוכשרים ונבונים, <b>וַאֲשֶׁר כֹּחַ בָּהֶם לַעֲמֹד בְּהֵיכַל הַמֶּלֶךְ</b>. העמידה בהיכל המלך תובעת אחריות רבה וכוחות פיזיים ונפשיים. בָּהֶם לַעֲמֹד בְּהֵיכַל הַמֶּלֶךְ <b>וּ</b>מכיוון שלא התכוון להפכם למשרתים פשוטים, אלא להפוך אותם לחלק מהפקידות הגבוהה שלו, ביקש <b>לְלַמְּדָם סֵפֶר וּלְשׁוֹן כַּשְׂדִּים.</b>
(ה) <b>וַיְמַן,</b> קצב מנות <b>לָהֶם הַמֶּלֶךְ דְּבַר־יוֹם בְּיוֹמוֹ מִפַּת־בַּג</b>, מנת הלחם, או: מנת הבשר של <b>הַמֶּלֶךְ וּמִיֵּין מִשְׁתָּיו,</b> המשקה שלו. לילדים ניתנו מנות מהמזון ומהיין של בית המלוכה, <b>ו</b>המלך הורה <b>לְגַדְּלָם</b>, לטפח אותם בחצרו <b>שָׁנִים שָׁלוֹשׁ</b>, שלוש שנים. כיוון שהיו זרים, נדרש זמן לחניכתם. אפילו רכישת הלשון והקריאה בשפה הכשדית אינן משימות פשוטות. לשם מילוי תפקידיהם המורכבים תעבור קבוצת הצוערים המעולים הללו הכשרה מקצועית. מן הסתם הם ייבדקו שוב ושוב על ידי הממונים עליהם, <b>וּמִקְצָתָם</b>, הטובים והמוצלחים ביותר הם ש<b>יַעַמְדוּ לִפְנֵי הַמֶּלֶךְ.</b>
(ו) כנראה נבוכדנצר לקח ילדים כאלה גם מעמים אחרים, ואולי גם מבני ישראל שבמקומות אחרים, <b>וַיְהִי בָהֶם מִבְּנֵי יְהוּדָה.</b> מבין הילדים היהודים שהתרשם שיוכלו להתאים לתפקיד, הגיעו <b>דָּנִיֵּאל, חֲנַנְיָה, מִישָׁאֵל, וַעֲזַרְיָה.</b>
(ז) <b>וַיָּשֶׂם לָהֶם שַׂר הַסָּרִיסִים שֵׁמוֹת</b> חדשים. לשמותיהם העבריים אין משמעות בכשדית, וכדי שהמלך ושריו לא יטרחו ללמוד שמות בשפה זרה, ניתנו לילדים שמות בבליים. <b>וַיָּשֶׂם לְדָנִיֵּאל</b> את השם <b>בֵּלְטְשַׁאצַּר</b>, על שמו של האליל הראשי של בבל – הבעל, ובנוסח הבבלי – בֵּל. <b>וְלַחֲנַנְיָה</b> קראו <b>שַׁדְרַךְ, וּלְמִישָׁאֵל</b> – <b>מֵישַׁךְ, וְלַעֲזַרְיָה</b> – <b>עֲבֵד נְגוֹ,</b> עבדו של נגו, שאולי הוא האליל נבו. כיוון שדניאל היה הבולט מבין הארבעה, הוא נקרא בשם המכובד ביותר.
(ח) מתברר שדניאל היה מנהיג הקבוצה, הדובר ובעל היזמה, וייתכן שהיה הגדול שבהם גם מבחינת גילו. <b>וַיָּשֶׂם דָּנִיֵּאל עַל־לִבּוֹ</b>, נתן דעתו <b>אֲשֶׁר לֹא</b> ראוי שהוא <b>יִתְגָּאַל</b>, יתלכלך <b>בְּפַת־בַּג הַמֶּלֶךְ וּבְיֵין מִשְׁתָּיו,</b> מפני שאין הם כשרים. יש לשער שהוגש שם בשר, שהוא בוודאי אסור באכילה לישראל, ואולי גם שרצים ורמשים וכדומה. <b>וַיְבַקֵּשׁ מִשַּׂר הַסָּרִיסִים</b> שיאפשר לו <b>אֲשֶׁר לֹא יִתְגָּאָל,</b> ייאלץ לאכול מן המאכלים הללו ולשתות מהיין.
(ט) שר הסריסים לא היה אמור לשים לב לבקשה כזו. תחת אחריותו היו ילדים ונערים רבים, והוא לא היה יכול לפנק כל אחד מהם בדיאטה מיוחדת משלו. יתר על כן, הדבר לא היה נתון להחלטתו. בכל זאת – <b>וַיִּתֵּן הָאֱלֹהִים אֶת־דָּנִיֵּאל לְחֶסֶד וּלְרַחֲמִים לִפְנֵי שַׂר הַסָּרִיסִים.</b> דניאל הרשים אותו ומצא חן בעיניו, ולכן התייחס לבקשתו בכובד ראש.
(י) <b>וַיֹּאמֶר שַׂר הַסָּרִיסִים לְדָנִיֵּאל:</b> אני מוכן למלא את בקשתך, אלא ש<b>יָרֵא אֲנִי אֶת־אֲדֹנִי הַמֶּלֶךְ אֲשֶׁר מִנָּה</b>, קבע <b>אֶת־מַאֲכַלְכֶם וְאֶת־מִשְׁתֵּיכֶם.</b> גם עלי יש ממונים, ואני חושש מהם ומהתערבותו של המלך. <b>אֲשֶׁר לָמָּה</b>, שמא אם לא תאכלו, הוא <b>יִרְאֶה אֶת־פְּנֵיכֶם זֹעֲפִים</b> יותר <b>מִן־הַיְלָדִים אֲשֶׁר כְּגִילְכֶם.</b> אתם תיראו רזים יותר ופחות מרוצים מהילדים האוכלים הכול. אם המלך יבחין שאינכם נראים טוב – <b>וְחִיַּבְתֶּם אֶת־רֹאשִׁי לַמֶּלֶךְ,</b> תגרמו לכך שהמלך יורה להתיז את ראשי הואיל ואני אחראי לא רק להתנהגותכם וללימודיכם אלא גם למצבכם הגופני.
(יא) השר נימק את החלטתו ולא סירב באופן החלטי וגורף. <b>וַיֹּאמֶר</b> אפוא <b>דָּנִיֵּאל אֶל־הַמֶּלְצַר,</b> מי שתפקידו להגיש את האוכל, <b>אֲשֶׁר מִנָּה שַׂר הַסָּרִיסִים עַל־דָּנִיֵּאל, חֲנַנְיָה, מִישָׁאֵל וַעֲזַרְיָה:</b>
(יב) <b>נַס</b>, נסה <b>נָא אֶת־עֲבָדֶיךָ</b>, אותנו <b>יָמִים עֲשָׂרָה, וְיִתְּנוּ־לָנוּ</b> מאכלים <b>מִן־הַזֵּרֹעִים,</b> זירעונים, פֵּרות וצמחים – <b>וְנֹאכְלָה, וּמַיִם</b> – <b>וְנִשְׁתֶּה.</b> בשרו ויינו של המלך קרוב לוודאי אסורים לאכילה, ואילו זרעים ומאכלים מן הצומח הם מזון כשר.
(יג) <b>ו</b>לאחר מכן <b>יֵרָאוּ לְפָנֶיךָ מַרְאֵינוּ וּמַרְאֵה הַיְלָדִים הָאֹכְלִים אֵת פַּת־בַּג הַמֶּלֶךְ,</b> תשווה את מראנו עם מראה שאר הילדים, <b>וְכַאֲשֶׁר תִּרְאֵה</b> לנכון לעשות, <b>עֲשֵׂה עִם־עֲבָדֶיךָ.</b> אנא ערוך ניסיון שיארך כמה ימים, ותתרשם מן התוצאות.
(יד) <b>וַיִּשְׁמַע לָהֶם</b> המלצר <b>לַדָּבָר הַזֶּה, וַיְנַסֵּם יָמִים עֲשָׂרָה.</b>
(טו) <b>וּמִקְצָת</b>, מקצה, בסוף <b>יָמִים עֲשָׂרָה</b> התברר שדניאל וחבריו לא רק שלא נראו רזים ומסכנים יותר אלא <b>נִרְאָה מַרְאֵיהֶם טוֹב וּבְרִיאֵי בָּשָׂר</b>, שמנמנים יותר <b>מִן־כָּל־הַיְלָדִים הָאֹכְלִים אֵת פַּת־בַּג הַמֶּלֶךְ.</b>
(טז) כיוון שכך – <b>וַיְהִי הַמֶּלְצַר נֹשֵׂא</b>, לוקח <b>אֶת־פַּת־בָּגָם וְיֵין מִשְׁתֵּיהֶם</b> ועושה בהם שימוש אחר. מן הסתם היו אנשים שרצו לקבל אוכל מסעודת המלך, ואולי גם לשלם בעדו, <b>וְ</b>המלצר היה <b>נֹתֵן לָהֶם</b> – לדניאל וחבריו במקום מנותיהם <b>זֵרְעֹנִים,</b> שבוודאי זולים יותר. ייתכן שהמלצר לא פעל באופן חוקי לגמרי. מכל מקום הוא לא רצה שהדברים יתגלו.
(יז) מראם הטוב של הילדים היה רק חלק מן המטרה. זמן זה יועד בעיקר לפיתוח השכלתם ולרכישת גינוני מלכות. <b>וְהַיְלָדִים הָאֵלֶּה, אַרְבַּעְתָּם, נָתַן לָהֶם הָאֱלֹהִים מַדָּע וְהַשְׂכֵּל בְּכָל־סֵפֶר וְחָכְמָה.</b> הם למדו לקרוא בכל הספרים ורכשו חכמות, כי היו אמורים להיות האנשים המבריקים ביותר בממלכה, כדי שישמשו למלך מעין צוות ייעוץ והנהגה. <b>וְדָנִיֵּאל הֵבִין</b> בנוסף לאלה גם <b>בְּכָל־חָזוֹן וַחֲלֹמוֹת.</b>
(יח) <b>וּלְמִקְצָת</b>, בסוף <b>הַיָּמִים אֲשֶׁר־אָמַר הַמֶּלֶךְ לַהֲבִיאָם,</b> כאשר הם סיימו את חוק לימודיהם הקבוע מראש, <b>וַיְבִיאֵם שַׂר הַסָּרִיסִים לִפְנֵי נְבֻכַדְנֶצַּר.</b>
(יט) <b>וַיְדַבֵּר אִתָּם</b> – עם כל הצעירים שגייס <b>הַמֶּלֶךְ, וְלֹא נִמְצָא מִכֻּלָּם כְּדָנִיֵּאל, חֲנַנְיָה, מִישָׁאֵל וַעֲזַרְיָה.</b> הארבעה הללו היו המצטיינים ביותר מכל הילדים שהגיעו מכל הארצות, <b>וַיַּעַמְדוּ לִפְנֵי הַמֶּלֶךְ</b> לשרתו.
(כ) <b>וְכֹל דְּבַר חָכְמַת בִּינָה אֲשֶׁר־בִּקֵּשׁ מֵהֶם הַמֶּלֶךְ,</b> בידיעת ספר ובחכמה אחרת, <b>וַיִּמְצָאֵם עֶשֶׂר יָדוֹת</b>, פי עשרה <b>עַל כָּל־הַחַרְטֻמִּים,</b> הכהנים הקוסמים, ו<b>הָאַשָּׁפִים,</b> מכשפים <b>אֲשֶׁר בְּכָל־מַלְכוּתוֹ.</b>
(כא) <b>וַיְהִי דָּנִיֵּאל</b> בתפקיד החכם והיועץ של בית המלוכה לא רק בזמן מלכות נבוכדנצר, אלא גם בימי שלטונם של בנו ובן בנו <b>עַד־שְׁנַת אַחַת לְכוֹרֶשׁ הַמֶּלֶךְ,</b> שבזמנו התמוטטה מלכות בבל ומלכי פרס עלו לשלטון. מגמתם של מלכי פרס כלפי ישראל הייתה שונה.
<h2>פרק ב</h2>
(א) <b>וּבִשְׁנַת שְׁתַּיִם לְמַלְכוּת נְבֻכַדְנֶצַּר חָלַם נְבֻכַדְנֶצַּר חֲלֹמוֹת, וַתִּתְפָּעֶם</b>, נסערה והכתה כפעמון <b>רוּחוֹ, וּשְׁנָתוֹ נִהְיְתָה</b>, התקלקלה <b>עָלָיו</b> מרוב התרגשות.
(ב) <b>וַיֹּאמֶר הַמֶּלֶךְ לִקְרֹא לַחַרְטֻמִּים וְלָאַשָּׁפִים וְלַמְכַשְּׁפִים וְלַכַּשְׂדִּים,</b> דרגות שונות של חכמים, יועצים או כהני דת העוסקים בגילוי עתידות ופתרון חלומות, <b>לְהַגִּיד לַמֶּלֶךְ חֲלֹמוֹתָיו. וַיָּבֹאוּ וַיַּעַמְדוּ לִפְנֵי הַמֶּלֶךְ.</b>
(ג) <b>וַיֹּאמֶר לָהֶם הַמֶּלֶךְ: חֲלוֹם חָלָמְתִּי וַתִּפָּעֶם רוּחִי לָדַעַת אֶת־הַחֲלוֹם.</b>
(ד) <b>וַיְדַבְּרוּ הַכַּשְׂדִּים לַמֶּלֶךְ</b> ב<b>אֲרָמִית: מַלְכָּא, לְעָלְמִין חֱיִי</b>! <b>אֱמַר חֶלְמָא לְעַבְדָּךְ, וּפִשְׁרָא נְחַוֵּא.</b> [המלך, לעולם חיֵה! אמור את החלום לעבדיך, ואת הפתרון נגיד.] הם הסכימו לפרש לו את החלום כראוי, אבל רצו לשמוע תחילה במה מדובר.
(ה) <b>עָנֵה מַלְכָּא וְאָמַר לְכַשְׂדָּאֵי: מִלְּתָה מִנִּי אַזְדָּא.</b> [ענה המלך ואמר לכשדים: הדבר הלך ממני.] פרטי החלום נשכחו ממני. <b>הֵן לָא תְהוֹדְעוּנַּנִי חֶלְמָא וּפִשְׁרֵהּ, הַדָּמִין תִּתְעַבְדוּן, וּבָתֵּיכוֹן נְוָלִי יִתְּשָׂמוּן.</b> [אם לא תודיעוני את החלום ופתרונו, חתיכות תיעשו, ובתיכם לאשפה יושמו.] הוא דרש מהם לא רק לפתור את חלומו, אלא גם לגלות ולהזכיר לו מה חלם, ואיים שהם ייענשו בגופם ובממונם אם לא יעלה בידם לעשות זאת. נראה שכאשר נעשו פשעים חמורים, נהגו לא רק להרוג את הפושע אלא גם להרוס את ביתו.
(ו) <b>וְהֵן חֶלְמָא וּפִשְׁרֵהּ תְּהַחֲוֹן, מַתְּנָן וּנְבִזְבָּה וִיקָר שַׂגִּיא תְּקַבְּלוּן מִן־קֳדָמָי. לָהֵן חֶלְמָא וּפִשְׁרֵהּ הַחֲוֹנִי.</b> [ואם את החלום ופתרונו תגידו, מתנות ומענקים וכבוד רב תקבלו מלפני. לכן, את החלום ופתרונו הגידו לי.]
(ז) <b>עֲנוֹ תִנְיָנוּת וְאָמְרִין: מַלְכָּא חֶלְמָא יֵאמַר לְעַבְדוֹהִי, וּפִשְׁרָה נְהַחֲוֵה.</b> [ענו הכשדים שנית ואמרו: המלך את החלום יאמר לעבדיו, ואת הפתרון נגיד.] עלינו לשמוע את החלום כדי לפתור אותו.
(ח) <b>עָנֵה מַלְכָּא וְאָמַר: מִן־יַצִּיב יָדַע אֲנָה דִּי עִדָּנָא אַנְתּוּן זָבְנִין</b>. [ענה המלך ואמר: באמת יודע אני כי כעת אתם מכורים, מסורים למיתה; או: הפעם אתם מוכרים, מסגירים, מרמים אותי. לחלופין: זמן אתם קונים.] אינכם אלא מנסים לדחות את השעה עד שארָגע, אשנה את דעתי או יקרה דבר אחר, <b>כָּל־קֳבֵל דִּי חֲזֵיתוּן דִּי־אַזְדָּא מִנִּי מִלְּתָא.</b> [מכיוון שאתם רואים שהלך ממני הדבר.] אתם מנסים להתחמק, שהרי אמרתי לכם ששכחתי את החלום, ובכל זאת אתם מבקשים שאומַר אותו.
(ט) <b>דִּי הֵן־חֶלְמָא לָא תְהוֹדְעֻנַּנִי, חֲדָה־הִיא דָתְכוֹן, וּמִלָּה כִדְבָה וּשְׁחִיתָה הִזְדַּמִּנְתּוּן לְמֵאמַר קָדָמַי עַד דִּי עִדָּנָא יִשְׁתַּנֵּא. לָהֵן חֶלְמָא אֱמַרוּ לִי, וְאִנְדַּע דִּי פִשְׁרֵהּ תְּהַחֲוֻנַּנִי.</b> [שכן אם את החלום לא תודיעוני, אחת היא דתכם, ודבר כזב והשחתה, עוון התכוננתם לומר לפני עד שהזמן ישתנה, עד שתעבור השעה. לכן את החלום אִמרו לי, וכך אדע כי את פשרו הנכון תספרו לי.] בראש ובראשונה סַפרו לי מה היה החלום, ואז אוכל להסכים שיש ממש בפתרונכם. אם אינכם יכולים לעשות זאת, אני יודע שבכוונתכם לרמות אותי, ושפתרונכם כוזב.
(י) <b>עֲנוֹ כַשְׂדָּאֵי קֳדָם־מַלְכָּא וְאָמְרִין: לָא־אִיתַי אֱנָשׁ עַל־יַבֶּשְׁתָּא דִּי מִלַּת מַלְכָּא יוּכַל לְהַחֲוָיָה, כָּל־קֳבֵל דִּי כָּל־מֶלֶךְ, רַב וְשַׁלִּיט מִלָּה כִדְנָה לָא שְׁאֵל לְכָל־חַרְטֹם וְאָשַׁף וְכַשְׂדָּי.</b> [ענו הכשדים לפני המלך ואמרו: אין אדם על היבשה שאת דבר המלך יוכל להגיד, כפי שכל מלך, שר ושליט לא שאל דבר כזה לכל חרטום ואשף וכשדי.] הדבר שאתה מבקש – אין אדם שיוכל לעשותו, ולא עלה בדעתו של אף מלך לבקשו. וֹ כַשְׂדָּאֵי קֳדָם־מַלְכָּא וְאָמְרִין: לָא־אִיתַי אֱנָשׁ עַל־יַבֶּשְׁתָּא דִּי מִלַּת מַלְכָּא יוּכַל לְהַחֲוָיָה, כָּל־קֳבֵל דִּי כָּל־מֶלֶךְ, רַב וְשַׁלִּיט מִלָּה כִדְנָה לָא שְׁאֵל לְכָל־חַרְטֹם וְאָשַׁף וְכַשְׂדָּי.
(יא) <b>וּמִלְּתָא דִי־מַלְכָּה שָׁאֵל יַקִּירָה, וְאָחֳרָן לָא אִיתַי דִּי יְחַוִּנַּהּ קֳדָם מַלְכָּא לָהֵן אֱלָהִין, דִּי מְדָרְהוֹן עִם־בִּשְׂרָא לָא אִיתוֹהִי.</b> [והדבר שהמלך מבקש כבד, ואין אחֵר שיגיד אותו לפני המלך זולת האלים, שאין מדורם עם בשר.] דבר כה נכבד אפשר לבקש רק מאלים ולא מבני אדם.
(יב) <b>כָּל־קֳבֵל דְּנָה מַלְכָּא בְּנַס וּקְצַף שַׂגִּיא וַאֲמַר לְהוֹבָדָה לְכֹל חַכִּימֵי בָבֶל,</b> [לנוכח זה המלך זעף וכעס מאוד ואמר לאבד את כל חכמי בבל.] כיוון שלא היו מסוגלים לענות על ציפייתו, הוא לא כיבד עוד את חכמתם, וחשב שראוי להיפטר מהם.
(יג) <b>וְדָתָא נֶפְקַת, וְחַכִּימַיָּא מִתְקַטְּלִין, וּבְעוֹ דָּנִיֵּאל וְחַבְרוֹהִי לְהִתְקְטָלָה.</b> [והדת, הפקודה יצאה, והחכמים נהרגים, ונטו, עמדו דניאל וחבריו להיהרג] שהרי גם הם נמנו בין אותם אנשים שלמדו את חכמות הכשדים וסודותיהם.
(יד) <b>בֵּאדַיִן דָּנִיֵּאל הֲתִיב עֵטָא וּטְעֵם לְאַרְיוֹךְ רַב־טַבָּחַיָּא דִּי מַלְכָּא</b>, <b>דִּי נְפַק לְקַטָּלָה לְחַכִּימֵי בָּבֶל.</b> [אז דניאל השיב דברי עצה ושכל לאריוך שהיה רב הטבחים של המלך, הממונה על כל ההוצאות להורג, שיצא להרוג את חכמי בבל.]
(טו) <b>עָנֵה וְאָמַר לְאַרְיוֹךְ שַׁלִּיטָא דִי־מַלְכָּא: עַל־מָה דָתָא מְהַחְצְפָה מִן־קֳדָם מַלְכָּא</b>? [ענה דניאל ואמר לאריוך השליט אשר למלך: על מה הפקודה נמרצת מלפני המלך?] <b>אֱדַיִן מִלְּתָא</b> [אז את הדבר] – שהמלך חלם חלום וביקש ממכשפיו שיספרו לו מה חלם, ומכיוון שהם אינם יודעים, נגזרה גזרה להשמיד את כולם, <b>הוֹדַע אַרְיוֹךְ לְדָנִיֵּאל.</b> [הודיע אריוך לדניאל.]
(טז) <b>וְדָנִיֵּאל עַל וּבְעָא מִן־מַלְכָּא דִּי זְמַן יִנְתִּן־לֵהּ, וּפִשְׁרָא לְהַחֲוָיָה לְמַלְכָּא</b>, [ודניאל נכנס וביקש מהמלך שזמן יינתן לו, ואת הפתרון הוא יספר למלך.] הוא ביקש שהמלך ידחה את גזרת הוצאתם להורג ויעניק לו הזדמנות להגיע לפתרון.
(יז) <b>אֱדַיִן דָּנִיֵּאל לְבַיְתֵהּ אֲזַל וְלַחֲנַנְיָה, מִישָׁאֵל וַעֲזַרְיָה חַבְרוֹהִי מִלְּתָא הוֹדַע,</b> [אז דניאל לביתו הלך, ולחנניה, מישאל ועזריה חבריו הודיע את הדבר,]
(יח) <b>וְרַחֲמִין לְמִבְעֵא מִן־קֳדָם אֱלָהּ שְׁמַיָּא עַל־רָזָא דְּנָה</b>, <b>דִּי לָא יְהוֹבְדוּן דָּנִיֵּאל וְחַבְרוֹהִי עִם־שְׁאָר חַכִּימֵי בָבֶל.</b> [ורחמים אמר להם לבקש מלפני אלוהי השמים על הסוד הזה, כדי שלא יאבדו דניאל וחבריו עם, כאשר יאבדו שאר חכמי בבל.]
(יט) <b>אֱדַיִן לְדָנִיֵּאל בְּחֶזְוָא דִי־לֵילְיָא רָזָא גֲלִי.</b> [אז לדניאל בחזון הלילה הסוד נגלה.] <b>אֱדַיִן דָּנִיֵּאל בָּרִךְ לֶאֱלָהּ שְׁמַיָּא.</b> [אז דניאל בירך את אלוקי השמים.]
(כ) <b>עָנֵה דָנִיֵּאל וְאָמַר: לֶהֱוֵא שְׁמֵהּ דִּי־אֱלָהָא מְבָרַךְ מִן־עָלְמָא וְעַד־עָלְמָא</b>, <b>דִּי חָכְמְתָא וּגְבוּרְתָא דִּי־לֵהּ הִיא,</b> [ענה דניאל ואמר: יהי שמו של האלוקים מבורך מן העולם ועד העולם, אשר החכמה והגבורה שלו היא,] כְמְתָא וּגְבוּרְתָא דִּי־לֵהּ הִיא,
(כא) <b>וְהוּא מְהַשְׁנֵא עִדָּנַיָּא וְזִמְנַיָּא, מְהַעְדֵּה מַלְכִין וּמְהָקֵים מַלְכִין, יָהֵב חָכְמְתָא לְחַכִּימִין, וּמַנְדְּעָא</b> – <b>לְיָדְעֵי בִינָה.</b> [והוא משנה עידנים וזמנים, מסיר מלכים ומקים מלכים, נותן חכמה לחכמים, ודעת – ליודעי בינה.]
(כב) <b>הוּא גָּלֵא עֲמִיקָתָא וּמְסַתְּרָתָא, יָדַע מָה בַחֲשׁוֹכָא, וּנְהוֹרָא עִמֵּהּ שְׁרֵא.</b> [הוא מגלה עמוקות ונסתרות, יודע מה בחשכה, והאור אתו שורה.]
(כג) <b>לָךְ, אֱלָהּ אֲבָהָתִי, מְהוֹדֵא וּמְשַׁבַּח אֲנָה, דִּי חָכְמְתָא וּגְבוּרְתָא יְהַבְתְּ לִי</b>, <b>וּכְעַן הוֹדַעְתַּנִי דִּי־בְעֵינָא מִנָּךְ</b> – <b>דִּי־מִלַּת מַלְכָּא הוֹדַעְתֶּנָא.</b> [לך, אלוהי אבותי, מודה ומשבח אני, שאת החכמה והגבורה נתת לי, וכעת הודעתני את אשר ביקשנו ממך – את דבר המלך הודעתנו.]
(כד) <b>כָּל־קֳבֵל דְּנָה דָּנִיֵּאל עַל עַל אַרְיוֹךְ, דִּי מַנִּי מַלְכָּא לְהוֹבָדָא לְחַכִּימֵי בָבֶל, אֲזַל וְכֵן אֲמַר־לֵהּ: לְחַכִּימֵי בָבֶל אַל־תְּהוֹבֵד. הַעֵלְנִי קֳדָם מַלְכָּא, וּפִשְׁרָא לְמַלְכָּא אֲחַוֵּא.</b> [לנוכח זה דניאל נכנס אל אריוך, שאותו מינה המלך לאבד את חכמי בבל, הלך אליו וכך אמר לו: את חכמי בבל אל תאבד. הכניסני לפני המלך, ואת הפתרון למלך אספר.]
(כה) <b>אֱדַיִן אַרְיוֹךְ בְּהִתְבְּהָלָה הַנְעֵל לְדָנִיֵּאל קֳדָם מַלְכָּא וְכֵן אֲמַר־לֵהּ: דִּי־הַשְׁכַּחַת גְּבַר מִן־בְּנֵי גָלוּתָא דִּי יְהוּד דִּי פִשְׁרָא לְמַלְכָּא יְהוֹדַע.</b> [אז אריוך בחיפזון הכניס את דניאל לפני המלך וכך אמר לו: שמצאתי איש מבני גלות יהודה שאת הפתרון למלך הוא יודיע.] אריוך סיפר זאת למלך משום שדניאל היה צעיר בראשית דרכו, ומן הסתם המלך לא הכיר אותו.
(כו) <b>עָנֵה מַלְכָּא וְאָמַר לְדָנִיֵּאל, דִּי שְׁמֵהּ בֵּלְטְשַׁאצַּר.</b> [ענה המלך ואמר לדניאל, ששמו בין הגויים היה בלטשאצר.] המלך קרא לו בכינויו הבבלי ושאל אותו<b>: הַאִיתָךְ כָּהֵל לְהוֹדָעֻתַנִי חֶלְמָא דִי־חֲזֵית וּפִשְׁרֵהּ</b>? [האם יש לך יכולת להודיעני את החלום שראיתי ואת פתרונו?]
(כז) <b>עָנֵה דָנִיֵּאל קֳדָם מַלְכָּא וְאָמַר: רָזָא דִּי־מַלְכָּא שָׁאֵל לָא חַכִּימִין, אָשְׁפִין, חַרְטֻמִּין, גָּזְרִין יָכְלִין לְהַחֲוָיָה לְמַלְכָּא.</b> [ענה דניאל לפני המלך ואמר: את הסוד שהמלך מבקש – לספר לו את החלום ואת פתרונו – אין החכמים, האשפים, החרטומים והגוזרים – מין קובעי עתידות, יכולים להגיד למלך.]
(כח) <b>בְּרַם אִיתַי אֱלָהּ בִּשְׁמַיָּא גָּלֵא רָזִין, וְהוֹדַע לְמַלְכָּא נְבוּכַדְנֶצַּר מָה דִּי לֶהֱוֵא בְּאַחֲרִית יוֹמַיָּא.</b> [אבל יש אלוה בשמים המגלה סודות, והוא הודיע למלך נבוכדנצר את מה שיהיה באחרית הימים.] <b>חֶלְמָךְ וְחֶזְוֵי רֵאשָׁךְ עַל־מִשְׁכְּבָךְ</b> – <b>דְּנָה הוּא.</b> [חלומך וחזיון ראשך שראית על משכבך – זה הוא.] דניאל מספר לו את תיאור החלום לאחר הקדמה קצרה:
(כט) <b>אַנְתְּ, מַלְכָּא, רַעְיוֹנָךְ עַל־מִשְׁכְּבָךְ סְלִקוּ.</b> [אתה, המלך, מחשבותיך על משכבך עלו.] כשהלכת לישון היו אתך הרהורים – <b>מָה דִּי לֶהֱוֵא אַחֲרֵי דְנָה.</b> [מה יהיה אחרי זה.] הואיל ואתה מלך גדול השולט בחלק גדול מן העולם הידוע, ברצונך לדעת מה יקרה בעתיד. <b>וְגָלֵא רָזַיָּא הוֹדְעָךְ מָה־דִי לֶהֱוֵא.</b> [ומגלה הסודות הודיעך מה שיהיה.]
(ל) <b>וַאֲנָה, לָא בְחָכְמָה דִּי־אִיתַי בִּי מִן־כָּל־חַיַּיָּא, רָזָא דְנָה גֱּלִי לִי, לָהֵן עַל־דִּבְרַת דִּי פִשְׁרָא לְמַלְכָּא יְהוֹדְעוּן, וְרַעְיוֹנֵי לִבְבָךְ תִּנְדַּע.</b> [ואני, לא בחכמה שיש בי יותר מכל האנשים החיים, הסוד הזה גלוי לי, אלא כדי שאת הפתרון למלך יודיעו, ואת מחשבות לבבך תדע.] אינני אלא שליח לספר לך את הדברים שרצית לדעת. לא בזכות חכמתי אני יודע את הדבר אלא משום שאלוקי השמים מעוניין לגלותו לך.
(לא) <b>אַנְתְּ, מַלְכָּא, חָזֵה הֲוַיְתָ</b>, <b>וַאֲלוּ צְלֵם חַד שַׂגִּיא. צַלְמָא דִכֵּן רַב</b>, <b>וְזִיוֵהּ יַתִּיר, קָאֵם לְקָבְלָךְ, וְרֵוֵהּ דְּחִיל.</b> [אתה, המלך, רואה היית, והנה צלם אחד כביר. הצלם ההוא גדול, ואורו מרובה, ניצב למולך, ומראהו מפחיד.]
(לב) <b>הוּא צַלְמָא, רֵאשֵׁהּ</b> – <b>דִּי־דְהַב טָב, חֲדוֹהִי וּדְרָעוֹהִי</b> – <b>דִּי כְסַף, מְעוֹהִי וְיַרְכָתֵהּ</b> – <b>דִּי נְחָשׁ,</b> [הצלם ההוא, ראשו עשוי מזהב טוב, חזהו וזרועותיו – כסף, מעיו, קרביו וירכיו – נחושת,]
(לג) <b>שָׁקוֹהִי</b> – <b>דִּי פַרְזֶל, רַגְלוֹהִי</b> – <b>מִנְּהֵן דִּי פַרְזֶל, וּמִנְּהֵן דִּי חֲסַף</b>, [שוקיו – ברזל, כפות רגליו – חלק מהן מברזל, וחלק מהן מחרס.]
(לד) <b>חָזֵה הֲוַיְתָ עַד דִּי הִתְגְּזֶרֶת אֶבֶן דִּי־לָא בִידַיִן וּמְחָת לְצַלְמָא עַל־רַגְלוֹהִי דִּי פַרְזְלָא וְחַסְפָּא וְהַדֶּקֶת הִמּוֹן</b>, [מביט היית בפסל המאיים עד שניתקה אבן שלא בידיים, אלא מעצמה כביכול, והכתה את הצלם על רגלי הברזל והחרס שלו ושחקה אותן.]
(לה) <b>בֵּאדַיִן דָּקוּ כַחֲדָה פַּרְזְלָא, חַסְפָּא, נְחָשָׁא, כַּסְפָּא וְדַהֲבָא, וַהֲווֹ כְּעוּר מִן־אִדְּרֵי־קַיִט, וּנְשָׂא הִמּוֹן רוּחָא</b>, <b>וְכָל־אֲתַר לָא־הִשְׁתְּכַח לְהוֹן. וְאַבְנָא דִּי־מְחָת לְצַלְמָא, הֲוַת לְטוּר רַב וּמְלָאת כָּל־אַרְעָא.</b> [אז נשחקו כאחת הברזל, החרס, הנחושת, הכסף והזהב, והיו כמוץ מגרנות קיץ, ונשא אותם הרוח, וכל מקום לא נמצא להם. הם נעלמו כליל. והאבן שהכתה את הצלם, הייתה להר גדול ומילאה את כל הארץ.]
(לו) <b>דְּנָה חֶלְמָא, וּפִשְׁרֵהּ נֵאמַר קֳדָם־מַלְכָּא.</b> [זה החלום, ואת פתרונו נֹאמר לפני המלך.] נראה שמתוך סיפור החלום המפחיד והסתום שסיפר דניאל, נבוכדנצר נזכר באשר חלם. עתה יספר דניאל את משמעותו:
(לז) <b>אַנְתְּ מַלְכָּא, מֶלֶךְ מַלְכַיָּא, דִּי אֱלָהּ שְׁמַיָּא מַלְכוּתָא, חִסְנָא וְתָקְפָּא וִיקָרָא יְהַב־לָךְ,</b> [אתה, המלך, מלך המלכים, שאלוהי השמים מלכות, חוסן ותוקף וכבוד נתן לך,]
(לח) <b>וּבְכָל־דִּי דָיְרִין בְּנֵי־אֲנָשָׁא, חֵיוַת בָּרָא וְעוֹף־שְׁמַיָּא, יְהַב בִּידָךְ</b> דָךְ<b>וְהַשְׁלְטָךְ בְּכָלְּהוֹן. אַנְתְּ הוּא רֵאשָׁה דִּי דַהֲבָא.</b> [ובכל מקום אשר דרים בני האדם, חיית הבר ועוף השמים, נתן אותם בידך, והשליטך בכולם. אתה הוא ראש הזהב] של הצורה שראית בחלום.
(לט) <b>וּבָתְרָךְ תְּקוּם מַלְכוּ אָחֳרִי, אֲרַע מִנָּךְ. וּמַלְכוּ תְלִיתָאָה, אָחֳרִי, דִּי נְחָשָׁא, דִּי תִשְׁלַט בְּכָל־אַרְעָא.</b> [ואחריך תקום מלכות אחרת, למטה ממך. היא המיוצגת בחלק הדמות העשוי כסף, שלמטה מראש הזהב, ומלכות שלישית, אחרת, של נחושת, שתשלוט בכל הארץ.]
(מ) <b>וּמַלְכוּ רְבִיעָאָה תֶּהֱוֵא תַקִּיפָה כְּפַרְזְלָא, כָּל־קֳבֵל דִּי פַרְזְלָא מְהַדֵּק וְחָשֵׁל כֹּלָּא, וּכְפַרְזְלָא דִּי־מְרָעַע כָּל־אִלֵּין תַּדִּק וְתֵרֹעַ.</b> [ומלכות רביעית תהיה חזקה כברזל, כפי שהברזל כותש ומרדד את הכול,וכברזל שמרוצץ, שובר את כל אלה – המתכות האחרות, כך המלכות הזו תכתוש ותרוצץ.]
(מא) <b>וְדִי־חֲזַיְתָה</b> – <b>רַגְלַיָּא וְאֶצְבְּעָתָא מִנְּהֵן חֲסַף דִּי־פֶחָר, וּמִנְּהֵן פַּרְזֶל</b> – <b>מַלְכוּ פְלִיגָה תֶּהֱוֵה, וּמִן־נִצְבְּתָא דִי־פַרְזְלָא לֶהֱוֵא־בַהּ, כָּל־קֳבֵל דִּי חֲזַיְתָה</b> – <b>פַּרְזְלָא מְעָרַב בַּחֲסַף טִינָא.</b> [ומה שראית – הרגליים והאצבעות מהן של חרס יוצר, ומהן של ברזל – משום שמלכות מחולקת היא תהיה, ומקושי הברזל יהיה בה, כנגד מה שראית – ברזל מעורב בחרס הטיט.]
(מב) <b>וְאֶצְבְּעָת רַגְלַיָּא</b> – <b>מִנְּהֵן פַּרְזֶל, וּמִנְּהֵן חֲסַף</b> – <b>מִן־קְצָת מַלְכוּתָא תֶּהֱוֵה תַקִּיפָה, וּמִנַּהּ תֶּהֱוֵא תְבִירָה.</b> [ואצבעות הרגליים – מהן ברזל, ומהן חרס מרמזות על כך שמקצת המלכות תהיה חזקה, ומקצת ממנה תהיה שבורה.] המלכות הרביעית לא תהיה אחידה בעצמתה ובתוקפה. חלקה מסומל בברזל, שהוא החומר החזק ביותר כאן; ואילו חלקה – בחרס, שהוא שביר מאוד.
(מג) <b>וְדִי חֲזַיְתָ פַּרְזְלָא מְעָרַב בַּחֲסַף טִינָא</b> – <b>מִתְעָרְבִין לֶהֱוֹן בִּזְרַע אֲנָשָׁא, וְלָא־לֶהֱוֹן דָּבְקִין דְּנָה עִם־דְּנָה, הֵא־כְדִי פַרְזְלָא לָא מִתְעָרַב עִם־חַסְפָּא.</b> [ומה שראית ברזל מעורב בחרס טיט – פשר הדבר: מתערבים יהיו בזרע אנשים, ואולם לא יהיו דבקים זה עם זה, הנה זה כמו שהברזל איננו מתערב עם החרס.] תהיה זו מלכות של תערובות שונות שאין בה יציבות.
(מד) <b>וּבְיוֹמֵיהוֹן דִּי מַלְכַיָּא אִנּוּן יְקִים אֱלָהּ שְׁמַיָּא מַלְכוּ דִּי לְעָלְמִין לָא תִתְחַבַּל, וּמַלְכוּתָה לְעַם אָחֳרָן לָא תִשְׁתְּבִק, תַּדִּק וְתָסֵף כָּל־אִלֵּין מַלְכְוָתָא, וְהִיא תְּקוּם לְעָלְמַיָּא,</b> [ובימיהם של המלכים הללו – שליטי המלכות הרביעית – יקים אלוהי השמים מלכות שלעולמים לא תיהרס, ושאת מלכותה לעם אחר לא תניח. היא תכתוש ותאבד את כל המלכויות הללו, והיא תעמוד לעולמים,]
(מה) <b>כָּל־קֳבֵל דִּי־חֲזַיְתָ דִּי מִטּוּרָא אִתְגְּזֶרֶת אֶבֶן דִּי־לָא בִידַיִן וְהַדֶּקֶת פַּרְזְלָא, נְחָשָׁא, חַסְפָּא, כַּסְפָּא וְדַהֲבָא</b>, [כפי שראית שמההר ניתקה אבן שלא בידיים ושברה את הברזל, הנחושת, החרס, הכסף והזהב.] והוא מסכם: <b>אֱלָהּ רַב הוֹדַע לְמַלְכָּא מָה דִּי לֶהֱוֵא אַחֲרֵי דְנָה. וְיַצִּיב חֶלְמָא, וּמְהֵימַן פִּשְׁרֵהּ.</b> [האלוה הגדול הודיע למלך מה יהיה אחרי זה. ואמת החלום, ונכון פתרונו.] אין זה חלום של דמיונות שווא אלא מעין נבואה על העתיד לבוא באחרית הימים, ומה שפתרתי לך הוא אמת.
(מו) <b>בֵּאדַיִן מַלְכָּא נְבוּכַדְנֶצַּר נְפַל עַל־אַנְפּוֹהִי וּלְדָנִיֵּאל סְגִד וּמִנְחָה וְנִיחֹחִין אֲמַר לְנַסָּכָה לֵהּ.</b> [אז המלך נבוכדנצר נפל על פניו ולדניאל השתחווה ומנחה ודברים המעלים ניחוחות ציווה לנסך לפניו.] נבוכדנצר ידע כמובן שדבר כזה אין אדם יכול לשער מדעתו, ולכן ראה בדניאל התגלמות של קדושה אלוקית, והשתחווה לו.
(מז) <b>עָנֵה מַלְכָּא לְדָנִיֵּאל וְאָמַר:</b> <b>מִן־קְשֹׁט דִּי אֱלָהֲכוֹן הוּא אֱלָהּ אֱלָהִין וּמָרֵא מַלְכִין וְגָלֵה רָזִין, דִּי יְכֵלְתָּ לְמִגְלֵא רָזָא דְנָה.</b> [ענה המלך לדניאל ואמר: אמת הוא שאלוהיכם הוא אלוהי אלוהים ואדון מלכים ומגלה סודות, שהרי יכולתָּ לגלות את הסוד הזה.]
(מח) <b>אֱדַיִן מַלְכָּא לְדָנִיֵּאל רַבִּי, וּמַתְּנָן רַבְרְבָן שַׂגִּיאָן יְהַב־לֵהּ</b>, <b>וְהַשְׁלְטֵהּ עַל כָּל־מְדִינַת בָּבֶל וְרַב־סִגְנִין עַל כָּל־חַכִּימֵי בָבֶל.</b> [אז המלך את דניאל גידל, ומתנות גדולות רבות נתן לו, והשליטוֹ על כל מדינת בבל, והשליטו להיות ראש הסגנים, הפקידים הגבוהים על כל חכמי בבל.]
(מט) <b>וְדָנִיֵּאל בְּעָא מִן־מַלְכָּא, וּמַנִּי עַל עֲבִידְתָּא דִּי מְדִינַת בָּבֶל לְשַׁדְרַךְ, מֵישַׁךְ וַעֲבֵד נְגוֹ, וְדָנִיֵּאל בִּתְרַע מַלְכָּא.</b> [ודניאל ביקש מהמלך, ולבקשתו מינה המלך על המלאכה – צורכי השלטון של מדינת בבל – את שדרך, מישך ועבד-נגו, שהם חנניה, מישאל ועזריה, ודניאל יושב בשער המלך.] הוא התמנה להיות היועץ העליון, וכיוון שכך יכול היה למסור את העיסוק הישיר בניהול הממלכה לחבריו.
<h2>פרק ג</h2>
(א) <b>נְבוּכַדְנֶצַּר מַלְכָּא עֲבַד צְלֵם דִּי־דְהַב. רוּמֵהּ אַמִּין שִׁתִּין, פְּתָיֵהּ אַמִּין שִׁת.</b> [נבוכדנצר המלך עשה פסל של זהב. גובהו שישים אמות, כשלושים מטר, רוחבו שש אמות.] אף שנראה שזו הייתה דמות אדם, הפסל לא היה לגמרי פרופורציונלי. <b>אֲקִימֵהּ בְּבִקְעַת דּוּרָא בִּמְדִינַת בָּבֶל.</b> [הוא העמידוֹ בבקעת דורא, כינוי ששימש ליותר ממקום אחד, במדינת בבל.]
(ב) <b>וּנְבוּכַדְנֶצַּר מַלְכָּא שְׁלַח לְמִכְנַשׁ לַאֲחַשְׁדַּרְפְּנַיָּא, סִגְנַיָּא וּפַחֲוָתָא, אֲדַרְגָּזְרַיָּא, גְדָבְרַיָּא, דְּתָבְרַיָּא, תִּפְתָּיֵא וְכֹל שִׁלְטֹנֵי מְדִינָתָא לְמֵתֵא לַחֲנֻכַּת צַלְמָא דִּי הֲקֵים נְבוּכַדְנֶצַּר מַלְכָּא.</b> [ונבוכדנצר המלך שלח לכנס את האחשדרפנים, הנציבים המושלים על חבלי הארץ הגדולים, הסגנים, הפקידים הגבוהים, המִּשניםם נְבוּכַדְנֶצַּר מַלְכָּא. לאחשדרפנים, הפחוֹת, מושלי הפחוות, שהיו אזורים קטנים יותר, היועצים, או: המחוקקים, הגזברים, השופטים, ראשי השוטרים וכל שליטי המדינות לבוא לחנוכת הצלם שהעמיד נבוכדנצר המלך.] נבוכדנצר לא היה מעוניין בחגיגה קטנה ומקומית אלא בטקס של המעצמה כולה. על כן כינס את כל בעלי התפקידים החשובים ביותר בארצות שתחת שלטונו. המלך רצה לעצב פולחן חדש לכלל הממלכה, ייתכן שניסה לאחד כמה אלים ישנים לדמות חדשה אחת, ולכן חשוב היה לו שכל בעלי המעמד המכובד יגיעו.
(ג) <b>בֵּאדַיִן מִתְכַּנְּשִׁין אֲחַשְׁדַּרְפְּנַיָּא, סִגְנַיָּא וּפַחֲוָתָא, אֲדַרְגָּזְרַיָּא, גְדָבְרַיָּא, דְּתָבְרַיָּא, תִּפְתָּיֵא וְכֹל שִׁלְטֹנֵי מְדִינָתָא לַחֲנֻכַּת צַלְמָא דִּי הֲקֵים נְבוּכַדְנֶצַּר מַלְכָּא וְקָיְמִין לָקֳבֵל צַלְמָא דִּי הֲקֵים נְבֻכַדְנֶצַּר.</b> [אז התאספו האחשדרפנים, הסגנים והפחות, היועצים, הגזברים, השופטים, ראשי השוטרים וכל שליטי המדינות לחנוכת הצלם שהעמיד נבוכדנצר המלך וניצבו מול הצלם שהעמיד נבוכדנצר.]
(ד) <b>וְכָרוֹזָא קָרֵא בְחָיִל: לְכוֹן אָמְרִין, עַמְמַיָּא, אֻמַּיָּא וְלִשָּׁנַיָּא.</b> [והכרוז קרא בכוח: לכם אנו מצַווים, העמים, הקבוצות המוגדרות על פי השטח שבו הן חיות, האומות, הקבוצות האתניות והלשונות, הקבוצות הדוברות אותה שפה או אותו ניב.]
(ה) <b>בְּעִדָּנָא דִּי־תִשְׁמְעוּן קָל קַרְנָא, מַשְׁרוֹקִיתָא, קַתְרוֹס, סַבְּכָא, פְסַנְתֵּרִין, סוּמְפֹּנְיָה</b> <b>וְכֹל זְנֵי זְמָרָא,</b> [בעת שתשמעו את קול הקרן, כלי נשיפה מעין חצוצרה או שופר, המשרוקית, אף היא כלי נשיפה, אולי דומה לחליל, הקתרוס, כלי מיתר מעוטר, הסבכא, נבל קטן משולש, הפסנתרין, כלי בעל מיתרים רבים או כלי הקשה, הסומפוניה, כלי נגינה שאולי איחד צלילים רבים, וכל מיני זמר,] בשעה שהמוזיקה המרשימה והחזקה הזאת תושמע, ותשמש סימן גם לאלה שאינם נמצאים בקרבת מקום, <b>תִּפְּלוּן וְתִסְגְּדוּן לְצֶלֶם דַּהֲבָא דִּי הֲקֵים נְבוּכַדְנֶצַּר מַלְכָּא.</b> [תיפלו, השתטחו על פניכם ותשתחוו לצלם הזהב שהעמיד נבוכדנצר המלך.]
(ו) <b>וּמַן־דִּי־לָא יִפֵּל וְיִסְגֻּד, בַּהּ־שַׁעֲתָא יִתְרְמֵא לְגוֹא־אַתּוּן נוּרָא יָקִדְתָּא.</b> [ומי שלא ייפול וישתחווה, באותה שעה דינו פסוק – הוא יושלך לתוך כבשן האש היוקדת.] נחישותו של נבוכדנצר התבטאה בהזמנתם של כל בעלי המעמד מכל המדינות, בהכרזה על אות שיישמע למרחוק ויחייב את כל התושבים להשתחוות לצלם, ובהרתעת מי שחושב להמרות את הציווי בעונש מוות חמור.
(ז) <b>כָּל־קֳבֵל דְּנָה, בֵּהּ זִמְנָא, כְּדִי שָׁמְעִין כָּל־עַמְמַיָּא קָל קַרְנָא, מַשְׁרוֹקִיתָא, קַתְרוֹס, שַׂבְּכָא, פְּסַנְטֵרִין וְכֹל זְנֵי זְמָרָא, נָפְלִין כָּל־עַמְמַיָּא, אֻמַּיָּא וְלִשָּׁנַיָּא, סָגְדִין לְצֶלֶם דַּהֲבָא דִּי הֲקֵים נְבוּכַדְנֶצַּר מַלְכָּא.</b> [לנוכח זה, בו בזמן, כשהיו שומעים כל העמים את קול הקרן, המשרוקית, הקתרוס, השבכא, הפסנתרים וכל מיני הזמר, היו נופלים כל העמים, האומות והלשונות, ומשתחווים לצלם הזהב שהעמיד נבוכדנצר המלך.]
(ח) <b>כָּל־קֳבֵל דְּנָה, בֵּהּ זִמְנָא קְרִבוּ גֻּבְרִין כַּשְׂדָּאִין וַאֲכַלוּ קַרְצֵיהוֹן דִּי יְהוּדָיֵא.</b> [לנוכח זה, בו בזמן קרבו אנשים כשדיים והלשינו על היהודים.]
(ט) <b>עֲנוֹ וְאָמְרִין לִנְבוּכַדְנֶצַּר מַלְכָּא: מַלְכָּא, לְעָלְמִין חֱיִי</b>! [ענו ואמרו לנבוכדנצר המלך: המלך, לעולם חיֵה!] אותו סוג של קריאה, 'יחי המלך', היה נהוג בשפות רבות ובארצות שונות.
(י) <b>אַנְתְּ, מַלְכָּא, שָׂמְתָּ טְעֵם דִּי כָל־אֱנָשׁ דִּי־יִשְׁמַע קָל קַרְנָא, מַשְׁרֹקִיתָא, קַתְרוֹס, שַׂבְּכָא, פְסַנְתֵּרִין וְסוּפֹּנְיָה וְכֹל זְנֵי זְמָרָא, יִפֵּל וְיִסְגֻּד לְצֶלֶם דַּהֲבָא.</b> [אתה, המלך, נתת פקודה שכל אדם שישמע את קול הקרן, המשרוקית, הקתרוס, הסבכא, הפסנתרים והסומפוניה וכל מיני הזמר, ייפול וישתחווה לצלם הזהב.]
(יא) <b>וּמַן־דִּי־לָא יִפֵּל וְיִסְגֻּד יִתְרְמֵא לְגוֹא־אַתּוּן נוּרָא יָקִדְתָּא</b>. [ומי שלא ייפול וישתחווה יושלך לתוך כבשן אש יוקדת.]
(יב) <b>אִיתַי גֻּבְרִין יְהוּדָאיִן דִּי־מַנִּיתָ יָתְהוֹן עַל־עֲבִידַת מְדִינַת בָּבֶל</b> – <b>שַׁדְרַךְ, מֵישַׁךְ וַעֲבֵד נְגוֹ.</b> [ישנם אנשים יהודיים שמינית אותם על מלאכת מדינת בבל – שדרך, מישך ועבד-נגו, חנניה, מישאל ועזריה.] אמנם דניאל הוא שיזם את מינוים לעמוד בראש האדמיניסטרציה השלטונית של בבל, אך המלך אישר את המינוי. <b>גֻּבְרַיָּא אִלֵּךְ לָא־שָׂמוּ עֲלָךְ, מַלְכָּא, טְעֵם. לֵאלָהָךְ לָא פָלְחִין, וּלְצֶלֶם דַּהֲבָא דִּי הֲקֵימְתָּ לָא סָגְדִין.</b> [האנשים הללו לא שמו אליך, המלך, לב. הם מתעלמים ממך. לאלוהיך אינם עובדים, ולצלם הזהב שהעמדת אינם משתחווים.] ציווית על כל השומעים להשתתף בפולחן שהקמת, והנה אנשיך, הממלאים תפקיד בכיר בשלטון, הפרו את פקודתך.
(יג) <b>בֵּאדַיִן נְבוּכַדְנֶצַּר בִּרְגַז וַחֲמָא אֲמַר לְהַיְתָיָה לְשַׁדְרַךְ, מֵישַׁךְ וַעֲבֵד נְגוֹ.</b> [אז נבוכדנצר בכעס וחמה ציווה להביא את שדרך, מישך ועבד-נגו.] <b>בֵּאדַיִן גֻּבְרַיָּא אִלֵּךְ הֵיתָיוּ קֳדָם מַלְכָּא.</b> [אז האנשים הללו הובאו לפני המלך.]
(יד) <b>עָנֵה נְבוּכַדְנֶצַּר וְאָמַר לְהוֹן: הַצְדָּא</b>! <b>שַׁדְרַךְ, מֵישַׁךְ וַעֲבֵד נְגוֹ, לֵאלָהַי לָא אִיתֵיכוֹן פָּלְחִין, וּלְצֶלֶם דַּהֲבָא דִּי הֲקֵימֶת לָא סָגְדִין</b>?! [ענה נבוכדנצר ואמר להם: חוצפה! שדרך, מישך ועבד-נגו, לאלוהַי אינכם עובדים, ולצלם הזהב אשר העמדתי אינכם משתחווים?!] כיוון שסירבו לציית לצו המלך, הוא היה יכול להשליכם מיד אל הכבשן, אך ייתכן שהכיר אותם וחיבב אותם ועל כן נתן להם הזדמנות נוספת –
(טו) <b>כְּעַן, הֵן אִיתֵיכוֹן עֲתִידִין דִּי בְעִדָּנָא דִּי־תִשְׁמְעוּן קָל קַרְנָא, מַשְׁרוֹקִיתָא, קַתְרוֹס, שַׂבְּכָא, פְּסַנְתֵּרִין וְסוּמְפּוֹנְיָה וְכֹל זְנֵי זְמָרָא, תִּפְּלוּן וְתִסְגְּדוּן לְצַלְמָא דִי־עַבְדֵת; וְהֵן לָא תִסְגְּדוּן, בַּהּ־שַׁעֲתָא תִתְרְמוֹן לְגוֹא־אַתּוּן נוּרָא יָקִדְתָּא, וּמַן־הוּא אֱלָהּ דִּי יְשֵׁיזְבִנְכוֹן מִן־יְדָי</b>?! [כעת, אם אתם מוכנים שבזמן שתשמעו את קול הקרן, המשרוקית, הקתרוס, השבכא, הפסנתרים והסומפוניה וכל מיני הזמר, תיפלו ותשתחוו לצלם שעשיתי – הרי מוטב; ואם לא תשתחוו, באותה השעה תושלכו לתוך כבשן אש יוקדת, ומיהו האל שיציל אתכם מידי?!]
(טז) <b>עֲנוֹ שַׁדְרַךְ, מֵישַׁךְ וַעֲבֵד נְגוֹ וְאָמְרִין לְמַלְכָּא נְבוּכַדְנֶצַּר: לָא־חַשְׁחִין אֲנַחְנָא עַל־דְּנָה פִּתְגָם לַהֲתָבוּתָךְ.</b> [ענו שדרך, מישך ועבד-נגו ואמרו למלך נבוכדנצר: אין צריכים אנחנו על הדבר הזה להשיבך.] אין לנו סיבה להרהר או לומר דברים נוספים בעניין זה.
(יז) <b>הֵן אִיתַי אֱלָהָנָא, דִּי־אֲנַחְנָא פָלְחִין, יָכִל לְשֵׁיזָבוּתַנָא מִן־אַתּוּן נוּרָא יָקִדְתָּא, וּמִן־יְדָךְ, מַלְכָּא, יְשֵׁיזִב.</b> [הלוא קיָּים אלוקינו, שאותו אנחנו עובדים, היכול להצילנו מכבשן האש היוקדת, ומידך, המלך, הוא יציל.] אלוהי שאר העמים אינם יכולים להציל, אבל אלוקינו שלנו יציל אותנו גם מהכבשן וגם מידך.
(יח) <b>וְהֵן לָא</b> – <b>יְדִיעַ לֶהֱוֵא־לָךְ, מַלְכָּא, דִּי לֵאלָהָךְ לָא־אִיתָנָא פָלְחִין, וּלְצֶלֶם דַּהֲבָא דִּי הֲקֵימְתָּ לָא נִסְגֻּד.</b> [וגם אם לא יציל – יהיה ידוע לך, המלך, שלאלוהיך איננו עובדים, ולצלם הזהב אשר הקימות לא נשתחווה.] הם יכלו להתחמק ולומר שהם לא שמעו את הקול או שהיו עסוקים בעבודה פקידותית כלשהי, אבל הם הודו בסירובם לעבוד את הצלם. ולא זו בלבד, הם התריסו בלשון חריפה וחד-משמעית שאין הם מאמינים בזה, ולא יעבדו עבודה זרה.
(יט) <b>בֵּאדַיִן נְבוּכַדְנֶצַּר הִתְמְלִי חֱמָא, וּצְלֵם אַנְפּוֹהִי אֶשְׁתַּנִּי עַל־שַׁדְרַךְ, מֵישַׁךְ וַעֲבֵד נְגוֹ. עָנֵה וְאָמַר לְמֵזֵא לְאַתּוּנָא חַד־שִׁבְעָה עַל דִּי חֲזֵה לְמֵזְיֵהּ.</b> [אז נבוכדנצר התמלא חמה, ודמות פניו השתנתה על שדרך, מישך ועבד-נגו. ענה וציווה בכעסו להסיק את הכבשן פי שבעה מהראוי להסיקו] כדי שהאש תהיה גדולה דיה לשרפת שלושה אנשים לאלתר.
(כ) <b>וּלְגֻבְרִין גִּבָּרֵי־חַיִל דִּי בְחַיְלֵהּ אֲמַר לְכַפָּתָה לְשַׁדְרַךְ, מֵישַׁךְ וַעֲבֵד נְגוֹ</b> כדי <b>לְמִרְמֵא לְאַתּוּן נוּרָא יָקִדְתָּא.</b> [ועל אנשים גיבורי חיל שבצבאו ציווה לכפות, לקשור את ידיהם ורגליהם של שדרך, מישך ועבד-נגו להשליך אותם לכבשן האש היוקדת.]
(כא) <b>בֵּאדַיִן גֻּבְרַיָּא אִלֵּךְ כְּפִתוּ בְּסַרְבָּלֵיהוֹן, פַּטְּשֵׁיהוֹן וְכַרְבְּלָתְהוֹן וּלְבוּשֵׁיהוֹן וּרְמִיו לְגוֹא־אַתּוּן נוּרָא יָקִדְתָּא.</b> [אז האנשים הללו נקשרו כשהם לבושים מכנסיהם, או: מעילם העליון, כתנותיהם, או: מכנסיהם, ומצנפתם ולבושיהם והושלכו לתוך כבשן האש היוקדת.] שלושת האנשים התעקשו שלא ללכת אל כבשן האש כנחותים ושפלים אלא לצעוד לשם בגאון, לבושים בבגדי השרד המפוארים שלהם.
(כב) <b>כָּל־קֳבֵל דְּנָה, מִן־דִּי מִלַּת מַלְכָּא מַחְצְפָה, וְאַתּוּנָא אֵזֵה יַתִּירָה, גֻּבְרַיָּא אִלֵּךְ דִּי הַסִּקוּ לְשַׁדְרַךְ, מֵישַׁךְ וַעֲבֵד נְגוֹ, קַטִּל הִמּוֹן שְׁבִיבָא דִּי נוּרָא.</b> [לנוכח זה, מכיוון שדבר המלך היה נמרץ, והכבשן הוסק ביותר, אותם האנשים אשר העלו אל פי הכבשן את שדרך, מישך ועבד-נגו, הרג אותם שביב, ניצוץ של האש.] מכבשן האש יוצא בדרך כלל עמוד עשן, אבל במקרה זה האש הייתה גדולה הרבה יותר, לפיכך ניצוצות אש רבים יצאו מן הכבשן, ואחד מהם שרף את השומרים שהביאו את חנניה, מישאל ועזריה.
(כג) <b>וְגֻבְרַיָּא אִלֵּךְ תְּלָתֵּהוֹן</b> – <b>שַׁדְרַךְ, מֵישַׁךְ וַעֲבֵד נְגוֹ</b> – <b>נְפַלוּ לְגוֹא־אַתּוּן־נוּרָא יָקִדְתָּא מְכַפְּתִין.</b> [והאנשים הללו שלושתם – שדרך, מישך ועבד-נגו – נפלו לתוך כבשן האש היוקדת כפותים.] נראה שהם הובאו סמוך לפתחו של הכבשן, וכאשר יצאה האש ושרפה את העומדים מסביב, הם נדחפו ונפלו פנימה.
(כד) <b>אֱדַיִן נְבוּכַדְנֶצַּר מַלְכָּא תְּוַהּ וְקָם בְּהִתְבְּהָלָה, עֲנֵה וְאָמַר לְהַדָּבְרוֹהִי: הֲלָא גֻבְרִין תְּלָתָה רְמֵינָא לְגוֹא־נוּרָא מְכַפְּתִין</b>? [אז נבוכדנצר המלך תהה וקם ממקום ישיבתו בבהילות, ענה ואמר לקציניו: הלוא שלושה אנשים השלכנו לתוך האש כשהם קשורים?] <b>עָנַיִן וְאָמְרִין לְמַלְכָּא: יַצִּיבָא, מַלְכָּא.</b> [ענו ואמרו למלך: אמת, המלך.]
(כה) <b>עָנֵה וְאָמַר: הָא־אֲנָה חָזֵה גֻּבְרִין אַרְבְּעָה שְׁרַיִן מַהְלְכִין בְּגוֹא־נוּרָא, וַחֲבָל לָא־אִיתַי בְּהוֹן,</b> [ענה ואמר: הרי אני רואה ארבעה אנשים מותרים מקשריהם מהלכים בתוך האש, ונזק אין בהם.] הם צועדים בתוך הכבשן כמו שאנשים הולכים ברחוב ואין רואים עליהם כל פגע. <b>וְרֵוֵהּ דִּי רְבִיעָאָה דָּמֵה לְבַר־אֱלָהִין.</b> [ומראה הרביעי דומה לבן אלוהים, מלאך.]
(כו) <b>בֵּאדַיִן קְרֵב נְבוּכַדְנֶצַּר לִתְרַע אַתּוּן נוּרָא יָקִדְתָּא, עָנֵה וְאָמַר: שַׁדְרַךְ, מֵישַׁךְ וַעֲבֵד־נְגוֹ, עַבְדוֹהִי דִּי־אֱלָהָא עִלָּאָה, פֻּקוּ וֶאֱתוֹ.</b> [אז קרב נבוכדנצר לשער כבשן האש היוקדת, ענה ואמר: שדרך, מישך ועבד-נגו, עבדיו של האל העליון, צאו ובואו] אלי. אני מתיר לכם לצאת מהכבשן. <b>בֵּאדַיִן נָפְקִין שַׁדְרַךְ, מֵישַׁךְ וַעֲבֵד נְגוֹ מִן־גּוֹא נוּרָא.</b> [אז יצאו שדרך, מישך ועבד-נגו מתוך האש.] הרביעי לא יצא מפני שהוא לא רק נראה כמו מלאך, אלא אכן היה מלאך. נָפְקִין שַׁדְרַךְ, מֵישַׁךְ וַעֲבֵד נְגוֹ מִן־גּוֹא נוּרָא.
(כז) <b>וּמִתְכַּנְּשִׁין אֲחַשְׁדַּרְפְּנַיָּא, סִגְנַיָּא וּפַחֲוָתָא וְהַדָּבְרֵי מַלְכָּא, חָזַיִן לְגֻבְרַיָּא אִלֵּךְ דִּי לָא־שְׁלֵט נוּרָא בְּגֶשְׁמְהוֹן, וּשְׂעַר רֵאשְׁהוֹן לָא הִתְחָרַךְ, וְסַרְבָּלֵיהוֹן לָא שְׁנוֹ, וְרֵיחַ נוּר לָא עֲדָת בְּהוֹן.</b> [והתאספו האחשדרפנים, הסגנים והפחות וקציני המלך, שהמלך כינס, וראו את האנשים ההם שלא שלטה האש בגופם, ושער ראשם לא נחרך, ומכנסיהם לא שונו מחמת האש, וריח אש לא עבר, התפשט בהם.] האש שהם יצאו מתוכה הייתה כה גדולה, שהחיילים שעמדו קרוב מדי אליה נהרגו מגציה, ואילו הם עצמם לא ניזוקו ממנה כלל, לא בגופם, לא בשערם ולא בבגדיהם.
(כח) <b>עָנֵה נְבוּכַדְנֶצַּר וְאָמַר: בְּרִיךְ אֱלָהֲהוֹן דִּי שַׁדְרַךְ, מֵישַׁךְ וַעֲבֵד נְגוֹ, דִּי־שְׁלַח מַלְאֲכֵהּ וְשֵׁיזִב לְעַבְדוֹהִי דִּי הִתְרְחִצוּ עֲלוֹהִי וּמִלַּת מַלְכָּא שַׁנִּיו וִיהַבוּ גֶשְׁמְהוֹן, דִּי לָא־יִפְלְחוּן וְלָא־יִסְגְּדוּן לְכָל־אֱלָהּ לָהֵן לֵאלָהֲהוֹן.</b> [ענה נבוכדנצר ואמר: ברוך אלוהיהם של שדרך, מישך ועבד-נגו, אשר שלח את מלאכו והציל את עבדיו שבטחו בו ומדבר המלך שינו ומסרו את גופם, כדי שלא יעבדו ולא ישתחוו לכל אל אלא לאלוהיהם.] עובדי האלילים שראו את הפסל החדש של נבוכדנצר, נכונים היו לקבל את הוראות המלך, שאולי רצה להתחיל דת חדשה, שכן לא הפריע להם להוסיף עוד אליל אחד, ואילו השלושה הללו הסתכנו ביותר בשל נאמנותם לאלוקיהם.
(כט) <b>וּמִנִּי שִׂים טְעֵם דִּי כָל־עַם, אֻמָּה וְלִשָּׁן דִּי־יֵאמַר שָׁלוּ עַל־אֱלָהֲהוֹן דִּי שַׁדְרַךְ, מֵישַׁךְ וַעֲבֵד נְגוֹא, הַדָּמִין יִתְעֲבֵד, וּבַיְתֵהּ נְוָלִי יִשְׁתַּוֵּה, כָּל־קֳבֵל דִּי לָא אִיתַי אֱלָהּ אָחֳרָן דִּי־יִכֻּל לְהַצָּלָה כִּדְנָה.</b> [וממני מושם צו שכל עם, אומה ולשון שידבר שגגה, סרה על אלוהיהם של שדרך, מישך ועבד-נגוא, חתיכות ייעשה, ייחתך אותו האיש, וביתו לאשפה יושם, מכיוון שאין אלוה אחר שיכול להציל כך.] אמנם נבוכדנצר היה אדם קפריזי, אך הוא הכיר באמת כמו שהיא ולא התבייש להודות בה.
(ל) <b>בֵּאדַיִן מַלְכָּא הַצְלַח לְשַׁדְרַךְ, מֵישַׁךְ וַעֲבֵד נְגוֹ בִּמְדִינַת בָּבֶל.</b> [אז – לאחר שראה את הנס שהתרחש להם מאחר שעשו את רצון ה', המלך היטיב לשדרך, מישך ועבד נגו במדינת בבל].
(לא) <b>נְבוּכַדְנֶצַּר מַלְכָּא לְכָל־עַמְמַיָּא, אֻמַּיָּא וְלִשָּׁנַיָּא דִּי־דָיְרִין בְּכָל־אַרְעָא: שְׁלָמְכוֹן יִשְׂגֵּא.</b> [מנבוכדנצר המלך לכל העמים, האומות והלשונות הגרים בכל הארץ: שלומכם ירבה.] זוהי פתיחה מקובלת של איגרת, הנושאת את שם המועֵן והנמען, ואחריה איחול לפתיחת המכתב: שלום רב.
(לב) <b>אָתַיָּא וְתִמְהַיָּא דִּי עֲבַד עִמִּי אֱלָהָא עִלָּאָה, שְׁפַר קָדָמַי לְהַחֲוָיָה.</b> [את האותות והנפלאות שעשה עמי האל העליון, נאה בעיני לספר.] רצוני לשתף אתכם במופתים שעשה אתי אלוקים.
(לג) <b>אָתוֹהִי כְּמָה רַבְרְבִין, וְתִמְהוֹהִי כְּמָה תַקִּיפִין. מַלְכוּתֵהּ מַלְכוּת עָלַם, וְשָׁלְטָנֵהּ עִם־דָּר וְדָר.</b> [אותותיו כמה גדולים, מה גדולים נסיו, ופלאיו כמה חזקים. מלכותו מלכות עולם, ושלטונו עם כל דור ודור.] המלך נבוכדנצר מודיע לכל העמים, אלו שתחתיו ואלו שאינם תחתיו, על ההתגלות שהייתה לו: יש אל עליון השולט בכל מקום ובכל זמן.
<h2>פרק ד</h2>
(א) <b>אֲנָה, נְבוּכַדְנֶצַּר, שְׁלֵה הֲוֵית בְּבֵיתִי וְרַעְנַן בְּהֵיכְלִי.</b> [אני, נבוכדנצר, שלֵו הייתי בביתי ודשן בהיכלי.]
(ב) <b>חֵלֶם חֲזֵית וִידַחֲלִנַּנִי, וְהַרְהֹרִין עַל־מִשְׁכְּבִי וְחֶזְוֵי רֵאשִׁי יְבַהֲלֻנַּנִי</b>, [חלום ראיתי והפחידני, והרהורים שעלו על משכבי וחזיונות ראשי הבהילוני.] החלום שהופיע על רקע רגוע, היה מוזר ומפחיד.
(ג) <b>וּמִנִּי שִׂים טְעֵם לְהַנְעָלָה קָדָמַי לְכֹל חַכִּימֵי בָבֶל, דִּי־פְשַׁר חֶלְמָא יְהוֹדְעֻנַּנִי.</b> מכיוון שהייתי מודאג מאוד מהחלום – [וממני הושם צו, ציוויתי להכניס לפנַי את כל חכמי בבל, המומחים בתחום, כדי שאת פתרון החלום יודיעו לי.]
(ד) <b>בֵּאדַיִן עָלִּין חַרְטֻמַּיָּא, אָשְׁפַיָּא, כַּשְׂדָּאֵי וְגָזְרַיָּא, וְחֶלְמָא אָמַר אֲנָה קֳדָמֵיהוֹן, וּפִשְׁרֵהּ לָא־מְהוֹדְעִין לִי.</b> [ואז – אולי בעוד לילה, נכנסו החרטומים, האשפים, הכשדיים והגוזרים, סוגים שונים של אסטרולוגים וקובעי עתידות, ואת החלום אמרתי אני לפניהם, ואולם את פתרונו לא הודיעו לי.] במקרה זה זכר נבוכדנצר את חלומו, אבל שוב לא נמצא לו פתרון.
(ה) <b>וְעַד אָחֳרֵין עַל קָדָמַי דָּנִיֵּאל, דִּי־שְׁמֵהּ בֵּלְטְשַׁאצַּר כְּשֻׁם אֱלָהִי,</b> [ועד שאחרון נכנס לפנַי דניאל, ששמו בלטשאצר כשם אלוהי.] דניאל נקרא כך בהוראת המלך על שמו של בל, האל הראשי של בבל. <b>וְדִי רוּחַ־אֱלָהִין קַדִּישִׁין בֵּהּ, וְחֶלְמָא קָדָמוֹהִי אַמְרֵת.</b> [ואשר רוח אלוהים קדושים בו, ואת החלום לפניו אמרתי.]
(ו) וכך אמרתי לו: <b>בֵּלְטְשַׁאצַּר, רַב חַרְטֻמַּיָּא</b>, <b>דִּי אֲנָה יִדְעֵת דִּי רוּחַ אֱלָהִין קַדִּישִׁין בָּךְ, וְכָל־רָז לָא־אָנֵס לָךְ, חֶזְוֵי חֶלְמִי דִי־חֲזֵית וּפִשְׁרֵהּ אֱמַר,</b> [בלטשאצר, ראש החרטומים, שאני יודע שרוח אלוהים קדושים בך, וכל סוד אינו מכניע אותך, אתה מפצח כל סוד, את חזיונות חלומי שראיתי ופתרונו אמוֹר,]
(ז) <b>וְחֶזְוֵי רֵאשִׁי עַל־מִשְׁכְּבִי.</b> [ואת חזיונות ראשי על משכבי.] המלך יודע שהמראה הזה בא מתוכו ולא הופיע מן החוץ. <b>חָזֵה הֲוֵית, וַאֲלוּ אִילָן בְּגוֹא אַרְעָא, וְרוּמֵהּ שַׂגִּיא.</b> [רואה הייתי בחלום, והנה אילן נטוע בתוך הארץ, וגובהו רב.]
(ח) <b>רְבָה אִילָנָא וּתְקִף, וְרוּמֵהּ יִמְטֵא לִשְׁמַיָּא</b>, <b>וַחֲזוֹתֵהּ לְסוֹף כָּל־אַרְעָא.</b> [גדל האילן והתחזק, וגובהו יגיע לשמים, ונופו יגיע, או: קצות ענפיו ישתרגו לסוף כל הארץ.]
(ט) <b>עָפְיֵהּ שַׁפִּיר, וְאִנְבֵּהּ שַׂגִּיא, וּמָזוֹן לְכֹלָּא־בֵהּ; תְּחֹתוֹהִי תַּטְלֵל חֵיוַת בָּרָא, וּבְעַנְפוֹהִי יְדוּרָן צִפֲּרֵי שְׁמַיָּא, וּמִנֵּהּ יִתְּזִין כָּל־בִּשְׂרָא.</b> [עלוותו, כלל ענפיו ועליו יפה, ופריו רב, ומזון לכול יש בו; תחתיו תחסה חית השדה, ובענפיו ישכנו ציפורי השמים, וממנו ייזון כל בשר.] האילן הזה הוא עץ אדיר שפורס חסותו על כל העולם ומפרנס אותו.
(י) <b>חָזֵה הֲוֵית בְּחֶזְוֵי רֵאשִׁי עַל־מִשְׁכְּבִי</b>, <b>וַאֲלוּ עִיר וְקַדִּישׁ מִן־שְׁמַיָּא נָחִת.</b> [רואה הייתי בחזיונות ראשי על משכבי, והנה ציר, שליח וקדוש, מלאך משמים יורד.]
(יא) <b>קָרֵא בְחַיִל וְכֵן אָמַר</b> [קרא המלאך הזה בכוח וכך אמר:] <b>גֹּדּוּ אִילָנָא וְקַצִּצוּ עַנְפוֹהִי. אַתַּרוּ עָפְיֵהּ וּבַדַּרוּ אִנְבֵּהּ. תְּנֻד חֵיוְתָא מִן־תַּחְתּוֹהִי,</b> הִי,<b>וְצִפֲּרַיָּא</b> – <b>מִן־עַנְפוֹהִי.</b> [כִּרתו את האילן וקצצו את ענפיו. הַשירו את עלוותו ופזרו את פרותיו. תנוד החיה מתחתיו, והציפורים – מענפיו.]
(יב) <b>בְּרַם עִקַּר שָׁרְשׁוֹהִי בְּאַרְעָא שְׁבֻקוּ, וּבֶאֱסוּר דִּי־פַרְזֶל וּנְחָשׁ בְּדִתְאָא דִּי בָרָא</b>, <b>וּבְטַל שְׁמַיָּא יִצְטַבַּע, וְעִם־חֵיוְתָא חֲלָקֵהּ בַּעֲשַׂב אַרְעָא.</b> אמנם אתם גודעים את האילן, [אולם את עיקר שורשיו בארץ עִזבו, ובכבל ברזל ונחושת ייקשר האילן הנופל בדשא השדה, ובטל השמים יירטב, ועם החיות יהיה חלקו בעשב הארץ.]
(יג) <b>לִבְבֵהּ מִן־אֲנָשָׁא יְשַׁנּוֹן, וּלְבַב חֵיוָא יִתְיְהִב לֵהּ, וְשִׁבְעָה עִדָּנִין יַחְלְפוּן עֲלוֹהִי.</b> [את לבבו מלב אנשים ישנוּ, ולב חיה יינתן לו, ושבעה עידנים, עונות יחלפו עליו במצב זה.]
(יד) <b>בִּגְזֵרַת עִירִין פִּתְגָמָא וּמֵאמַר קַדִּישִׁין שְׁאֵלְתָא, עַד־דִּבְרַת דִּי יִנְדְּעוּן חַיַּיָּא דִּי־שַׁלִּיט עִלָּאָה בְּמַלְכוּת אֲנָשָׁא, וּלְמַן־דִּי יִצְבֵּא יִתְּנִנַּהּ, וּשְׁפַל אֲנָשִׁים יְקִים עֲלַהּ.</b> [בגזרת המלאכים הדבר הזה, ובמאמר הקדושים העניין, כדי שידעו החיים ששולט העליון במלכות האנשים, ולמי שיחפוץ ייתננה – את המלכות, ושפל אנשים יעמיד עליה.] הקדוש ברוך הוא יכול להעמיד מלך שהוא אדם שפל מפני שהדבר תלוי רק ברצונו.
(טו) <b>דְּנָה חֶלְמָא חֲזֵית אֲנָה, מַלְכָּא נְבוּכַדְנֶצַּר; וְאַנְתְּ, בֵּלְטְשַׁאצַּר, פִּשְׁרֵהּ אֱמַר, כָּל־קֳבֵל דִּי כָּל־חַכִּימֵי מַלְכוּתִי לָא־יָכְלִין פִּשְׁרָא לְהוֹדָעוּתַנִי, וְאַנְתְּ כָּהֵל, דִּי רוּחַ־אֱלָהִין קַדִּישִׁין בָּךְ.</b> [את החלום הזה ראיתי אני, המלך נבוכדנצר; ואתה, בלטשאצר, את פשרו אמוֹר, מפני שכל חכמי מלכותי אינם יכולים את הפתרון להודיע לי, ואתה יכול, שכן רוח אלוקים קדושים בך.] אף דניאל עצמו אמר שהוא יודע לא מכוח חכמתו בלבד, אלא מפני שרוח ה' דוברת בו.
(טז) נבוכדנצר ממשיך בסיפור זיכרונותיו: <b>אֱדַיִן דָּנִיֵּאל, דִּי־שְׁמֵהּ בֵּלְטְשַׁאצַּר, אֶשְׁתּוֹמַם כְּשָׁעָה חֲדָה, וְרַעְיֹנֹהִי יְבַהֲלֻנֵּהּ. עָנֵה מַלְכָּא וְאָמַר: בֵּלְטְשַׁאצַּר, חֶלְמָא וּפִשְׁרֵהּ אַל־יְבַהֲלָךְ.</b> [אז דניאל, ששמו בלטשאצר, השתומם כשעה אחת, ומחשבותיו הבהילוהו. כאשר המלך ראה שדניאל יושב מהורהר ומהסס, ענה המלך ואמר: בלטשאצר, החלום ופתרונו אל יבהלו אותך.] ניסיונו של המלך הגדול להרגיע את דאגתו של דניאל מעיד על מערכת היחסים החריגה בין השניים. <b>עָנֵה בֵלְטְשַׁאצַּר וְאָמַר: מָרִאי, חֶלְמָא</b> – <b>לְשָׂנְאָךְ, וּפִשְׁרֵהּ</b> – <b>לְעָרָךְ.</b> [ענה בלטשאצר ואמר: אדוני, החלום – לשונאיך, ופתרונו – לאויביך.] זהו חלום רע, הלוואי שהאמור בו יבוא על ראש אויביך.
(יז) <b>אִילָנָא דִּי חֲזַיְתָ דִּי רְבָה וּתְקִף, וְרוּמֵהּ יִמְטֵא לִשְׁמַיָּא, וַחֲזוֹתֵהּ</b> – <b>לְכָל־אַרְעָא,</b> [האילן שראית שגדל והתחזק, וגובהו יגיע לשמים, ונופו – לכל הארץ,]
(יח) <b>וְעָפְיֵהּ שַׁפִּיר, וְאִנְבֵּהּ שַׂגִּיא, וּמָזוֹן לְכֹלָּא־בֵהּ, תְּחֹתוֹהִי תְּדוּר חֵיוַת בָּרָא, וּבְעַנְפוֹהִי יִשְׁכְּנָן צִפֲּרֵי שְׁמַיָּא,</b> [ועלוותו יפה, ופריו רב, ומזון לכול יש בו; תחתיו תגור חיית השדה, ובענפיו ישכנו ציפורי שמים] –
(יט) <b>אַנְתְּ־הוּא, מַלְכָּא, דִי רְבַת וּתְקֵפְתְּ, וּרְבוּתָךְ רְבָת וּמְטַת לִשְׁמַיָּא, וְשָׁלְטָנָךְ</b> – <b>לְסוֹף אַרְעָא.</b> [אתה הוא האילן העצום הזה, המלך, אשר גדלת והתחזקת, וגדולתך התרבתה והגיעה לשמים, ושלטונך משתרע עד לסוף הארץ.]
(כ) <b>וְדִי חֲזָה מַלְכָּא עִיר וְקַדִּישׁ נָחִת מִן־שְׁמַיָּא וְאָמַר: "גֹּדּוּ אִילָנָא וְחַבְּלוּהִי, בְּרַם עִקַּר שָׁרְשׁוֹהִי בְּאַרְעָא שְׁבֻקוּ, וּבֶאֱסוּר דִּי־פַרְזֶל וּנְחָשׁ בְּדִתְאָא דִּי בָרָא, וּבְטַל שְׁמַיָּא יִצְטַבַּע, וְעִם־חֵיוַת בָּרָא חֲלָקֵהּ, עַד דִּי־שִׁבְעָה עִדָּנִין יַחְלְפוּן עֲלוֹהִי",</b> [ואשר ראה המלך ציר וקדוש, מלאך יורד מן השמים, ואומר: "כרתו את האילן והשחיתוהו, אבל את עיקר שורשיו בארץ עִזבו, ובכבל ברזל ונחושת ייקשר בדשא השדה, ובטל השמים יירטב,קוּ, וּבֶאֱסוּר דִּי־פַרְזֶל וּנְחָשׁ בְּדִתְאָא דִּי בָרָא, וּבְטַל שְׁמַיָּא יִצְטַבַּע, וְעִם־חֵיוַת בָּרָא חֲלָקֵהּ, עַד דִּי־שִׁבְעָה עִדָּנִין יַחְלְפוּן עֲלוֹהִי", ועם חית השדה יהיה חלקו, עד ששבעה זמנים יחלפו עליו",] משמעות הדברים הללו פשוטה –
(כא) <b>דְּנָה פִשְׁרָא, מַלְכָּא, וּגְזֵרַת עִלָּאָה הִיא דִּי מְטָת עַל־מָרִאי מַלְכָּא.</b> [זה הפתרון, המלך, וגזרת עליון היא שמגיעה אל אדוני המלך:]
(כב) <b>וְלָךְ טָרְדִין מִן־אֲנָשָׁא, וְעִם־חֵיוַת בָּרָא לֶהֱוֵה מְדֹרָךְ, וְעִשְׂבָּא כְתוֹרִין לָךְ יְטַעֲמוּן, וּמִטַּל שְׁמַיָּא לָךְ מְצַבְּעִין, וְשִׁבְעָה עִדָּנִין יַחְלְפוּן עֲלָךְ, עַד דִּי־תִנְדַּע דִּי־שַׁלִּיט עִלָּאָה בְּמַלְכוּת אֲנָשָׁא, וּלְמַן־דִּי יִצְבֵּא יִתְּנִנַּהּ.</b> [ואותך יגרשו מחברת אנשים, ועם חית השדה יהיה משכנך, ועשב כשוורים אותך יטעימו, ומטל השמים אותך ירטיבו, ושבעה זמנים יחלפו עליך, עד אשר תדע כי שולט העליון במלכות האנשים, ולמי שיחפוץ יתננה.]
(כג) <b>וְדִי אֲמַרוּ לְמִשְׁבַּק עִקַּר שָׁרְשׁוֹהִי דִּי אִילָנָא</b> – <b>מַלְכוּתָךְ לָךְ קַיָּמָה, מִן־דִּי תִנְדַּע דִּי שַׁלִּטִן שְׁמַיָּא.</b> [ומה שאמרו בחלום לעזוב את עיקר שורשיו של האילן – פשר הדבר הוא שמלכותך לך עומדת וממתינה, ואתה תשוב למלוך כאשר תדע ששליטים השמים.] הודיעו לך שלא תאבד לגמרי. לאחר זמן רב תגיע להכרה שהאל העליון הוא השליט בכול, ואז תהיה גאולתך. נבואה קשה זו מבשרת למלך שהוא יצא מדעתו ולא יוכל לחיות עם בני אדם, אלא יצא אל השדות וינהג שם כמו חיה.
(כד) <b>לָהֵן, מַלְכָּא, מִלְכִּי יִשְׁפַּר עֲלָךְ, וַחֲטָאָךְ בְּצִדְקָה פְרֻק, וַעֲוָיָתָךְ בְּמִחַן עֲנָיִן, הֵן תֶּהֱוֵה אַרְכָה לִשְׁלֵוְתָךְ.</b> [לכן, המלך, עצתי תיטב עליך, בעיניך, ואת חטאיך בצדקה פדה, ואת עוונותיך פדה בחנינת עניים, אולי תהיה ארכה לשלוותך.] החלום יתקיים בך, אבל אם תיתן צדקה ותגמול חסד למסכנים, אולי יתארכו ימי ישיבתך על כס המלכות.
(כה) נבוכדנצר מספר גם על התקיימות החלום, אך הוא עובר לספר את המוצאות אותו בגוף שלישי: <b>כֹּלָּא מְטָא עַל־נְבוּכַדְנֶצַּר מַלְכָּא.</b> [הכול בא על נבוכדנצר המלך:]
(כו) <b>לִקְצָת יַרְחִין תְּרֵי־עֲשַׂר עַל־הֵיכַל מַלְכוּתָא דִּי בָבֶל מְהַלֵּךְ הֲוָה.</b> [מקץ שנים-עשר חודשים על היכל המלכות של בבל מהלך היה] נבוכדנצר, כדרכו.
(כז) <b>עָנֵה מַלְכָּא וְאָמַר: הֲלָא דָא־הִיא בָּבֶל רַבְּתָא דִּי־אֲנָה בֱנַיְתַהּ לְבֵית מַלְכוּ בִּתְקָף חִסְנִי וְלִיקָר הַדְרִי.</b> [ענה המלך ואמר: הלוא זו היא בבל הגדולה שאני בניתיה לבית מלכות בתוקף כוחי ולכבוד הדרי.] בבל הייתה עיר מרכזית לפני ימי נבוכדנצר, אבל הוא הפך אותה לבירה גדולה ומפוארת של ממלכה אדירה. כשנבוכדנצר התהלך על גג ארמונו וראה את נוף העיר, הוא התפעל מגדולתו, לאחר שכבש ממלכות ועמים רבים וגם בנה עיר כה חשובה.
(כח) מן הסתם שכח את החלום המפחיד שחלם לפני כשנה, אבל – <b>עוֹד מִלְּתָא בְּפֻם מַלְכָּא, קָל מִן־שְׁמַיָּא נְפַל: לָךְ אָמְרִין, נְבוּכַדְנֶצַּר מַלְכָּא: מַלְכוּתָא עֲדָת מִנָּךְ.</b> [עוד הדבר – ההתפארות בגדולתו בפי המלך, קול מהשמים יָרד: לךָ אומרים, נבוכדנצר המלך: המלכות ממך סרה.]
(כט) <b>וּמִן־אֲנָשָׁא לָךְ טָרְדִין, וְעִם־חֵיוַת בָּרָא מְדֹרָךְ, עִשְׂבָּא כְתוֹרִין לָךְ יְטַעֲמוּן, וְשִׁבְעָה עִדָּנִין יַחְלְפוּן עֲלָךְ, עַד דִּי־תִנְדַּע דִּי־שַׁלִּיט עִלָּאָה בְּמַלְכוּת אֲנָשָׁא, וּלְמַן־דִּי יִצְבֵּא יִתְּנִנַּהּ.</b> [ומחברת האנשים אותך יגרשו, ועם חיות השדה יהיה משכנך, את העשב כשוורים לך יטעימו, ושבעה עידנים יחלפו עליך, עד שתדע ששולט העליון במלכות האדם, ולמי שירצה יתננה.]
(ל) <b>בַּהּ־שַׁעֲתָא מִלְּתָא סָפַת עַל־נְבוּכַדְנֶצַּר, וּמִן־אֲנָשָׁא טְרִיד, וְעִשְׂבָּא כְתוֹרִין יֵאכֻל, וּמִטַּל שְׁמַיָּא גִּשְׁמֵהּ יִצְטַבַּע, עַד דִּי שַׂעְרֵהּ כְּנִשְׁרִין רְבָה, וְטִפְרוֹהִי</b> – <b>כְצִפֲּרִין.</b> [בה בשעה הדבר נחרץ על נבוכדנצר, ומבני האדם גורש, ועשב כשוורים אכל, ומטל השמים גופו נרטב, עד ששערו כשל כנפי נשרים גדל, וציפורניו – כשל ציפורים.] מכיוון שהוא הפסיק לראות בעצמו אדם והתנהג כבעל חיים לכל דבר, איש לא דאג לטפל בו, ושערותיו וציפורניו גדלו והלכו.
(לא) עם שיבתו לעצמו הופך הסיפור שוב לדיבור בגוף ראשון: <b>וְלִקְצָת יוֹמַיָּא אֲנָה, נְבוּכַדְנֶצַּר, עַיְנַי לִשְׁמַיָּא נִטְלֵת, וּמַנְדְּעִי עֲלַי יְתוּב, וּלְעִלָּאָה בָּרְכֵת, וּלְחַי עָלְמָא שַׁבְּחֵת וְהַדְּרֵת דִּי שָׁלְטָנֵהּ שָׁלְטָן עָלַם, וּמַלְכוּתֵהּ עִם־דָּר וְדָר.</b> [ומקץ הימים אני, נבוכדנצר, את עיני לשמים נשאתי, ודעתי אלי שבה, ואת העליון בירכתי, ואת חי העולם שיבחתי ופיארתי ששלטונו שלטון עולם, ומלכותו עם דור ודור.] ייתכן שבחייו הקודמים הוא לא הסתכל לשמים כלל, אך כעת הוא מודה לאלוקים ומכיר בכך שהוא המושל בעולם.
(לב) <b>וְכָל־דָּיְרֵי אַרְעָא כְּלָה חֲשִׁיבִין, וּכְמִצְבְּיֵהּ עָבֵד בְּחֵיל שְׁמַיָּא וְדָיְרֵי אַרְעָא, וְלָא אִיתַי דִּי־יְמַחֵא בִידֵהּ וְיֵאמַר לֵהּ: "מָה עֲבַדְתְּ</b>?<b>"</b> [וכל יושבי הארץ נחשבים לפני העליון כלֹא, כאפס, או: כדבר שקיומו קלוש, כגון אבק דק או קורי עכביש, וכרצונו הוא עושה בצבא השמים וביושבי הארץ, ואין מי שימחה בידו ויאמר לו: "מה עשית?"]
(לג) <b>בֵּהּ־זִמְנָא מַנְדְּעִי יְתוּב עֲלַי, וְלִיקַר מַלְכוּתִי הַדְרִי, וְזִיוִי יְתוּב עֲלַי, וְלִי הַדָּבְרַי וְרַבְרְבָנַי יְבַעוֹן,</b> [בו בזמן דעתי שבה אלי, ולכבוד מלכותי חזרתי, וזיווי שב אלי, ואותי קצינַי וגדולַי יבקשו] שכן כשהשתבשה עליו דעתו של נבוכדנצר, אי-אפשר היה לדבר אתו, <b>וְעַל־מַלְכוּתִי הָתְקְנַת, וּרְבוּ יַתִּירָא הוּסֲפַת לִי.</b> [ועל מלכותי התבססתי ביציבות, וגדולה יתֵרה נוספה לי.]
(לד) <b>כְּעַן אֲנָה, נְבֻכַדְנֶצַּר, מְשַׁבַּח וּמְרוֹמֵם וּמְהַדַּר לְמֶלֶךְ שְׁמַיָּא דִּי כָל־מַעֲבָדוֹהִי קְשׁוֹט וְאֹרְחָתֵהּ דִּין, וְדִי מַהְלְכִין בְּגֵוָה יָכִל לְהַשְׁפָּלָה.</b> [כעת אני, נבוכדנצר, משבח ומרומם ומפאר את מלך השמים שכל מעשיו אמת ודרכיו משפט, אמת וצדק, ושאת המהלכים בגאווה הוא יכול להשפיל.]
<h2>פרק ה</h2>
(א) <b>בֵּלְשַׁאצַּר מַלְכָּא עֲבַד לְחֶם רַב לְרַבְרְבָנוֹהִי אֲלַף, וְלָקֳבֵל אַלְפָּא חַמְרָא שָׁתֵה.</b> [בלשאצר המלך עשה סעודה גדולה לאלף גדוליו, וכנגד, לנוכח, או: כשיעורַמְרָא שָׁתֵה. האלף הוא שתה יין.]
(ב) <b>בֵּלְשַׁאצַּר אֲמַר בִּטְעֵם חַמְרָא לְהַיְתָיָה לְמָאנֵי דַּהֲבָא וְכַסְפָּא דִּי הַנְפֵּק נְבוּכַדְנֶצַּר אֲבוּהִי מִן־הֵיכְלָא דִּי בִירוּשְׁלֶם, וְיִשְׁתּוֹן בְּהוֹן מַלְכָּא וְרַבְרְבָנוֹהִי, שֵׁגְלָתֵהּ וּלְחֵנָתֵהּ.</b> [בלשאצר ציווה בעצת, בהשפעת היין להביא את כלי הזהב והכסף שהוציא נבוכדנצר אביו, אחד מזקניו, מן ההיכל שבירושלים, וְישתו בהם המלך וגדוליו, נשיו ופילגשיו.] משום מה עלה בדעתו בשעת שכרותו להשתמש במשתה שלו בכלי בית המקדש, שהיו ברובם כלים גדולים. בדרך כלל נהגו להתיך כלים כאלה או לשמור אותם לזיכרון, וחילול קודש מסוג זה לא היה מקובל.
(ג) <b>בֵּאדַיִן הַיְתִיו מָאנֵי דַהֲבָא דִּי הַנְפִּקוּ מִן־הֵיכְלָא דִּי־בֵית אֱלָהָא דִּי בִירוּשְׁלֶם, וְאִשְׁתִּיו בְּהוֹן מַלְכָּא וְרַבְרְבָנוֹהִי, שֵׁגְלָתֵהּ וּלְחֵנָתֵהּ</b>. [אז הביאו את כלי הזהב שהוציאו מן ההיכל של בית האלוהים שבירושלים, ושתו בהם המלך וגדוליו, נשיו ופילגשיו.]
(ד) <b>אִשְׁתִּיו חַמְרָא, וְשַׁבַּחוּ לֵאלָהֵי דַהֲבָא וְכַסְפָּא, נְחָשָׁא, פַרְזְלָא, אָעָא וְאַבְנָא.</b> [שתו את היין ושיבחו את אלוהי הזהב והכסף, הנחושת, הברזל, העץ והאבן] בשעה שישבו שיכורים בסעודה שבה השתמשו בכלי המקדש.
(ה) <b>בַּהּ־שַׁעֲתָה נְפַקָה אֶצְבְּעָן דִּי יַד־אֱנָשׁ, וְכָתְבָן לָקֳבֵל נֶבְרַשְׁתָּא עַל־גִּירָא דִּי־כְתַל הֵיכְלָא דִּי מַלְכָּא, וּמַלְכָּא חָזֵה פַּס יְדָא דִּי כָתְבָה.</b> [באותה שעה יצאו אצבעות של יד אנוש, וכתבו אל מול הנברשת, המנורה הגדולה על סיד כותל ההיכל של המלך, והמלך ראה את פס היד שכותבת.] לפתע הופיעה לפני המלך כדמות כף יד וכתבה מאליה כתובת על הקיר.
(ו) <b>אֱדַיִן מַלְכָּא</b> – <b>זִיוֹהִי שְׁנוֹהִי, וְרַעְיֹנֹהִי יְבַהֲלוּנֵּהּ, וְקִטְרֵי חַרְצֵהּ מִשְׁתָּרַיִן, וְאַרְכֻבָּתֵהּ דָּא לְדָא נָקְשָׁן.</b> [אז המלך – זיוו, אור פניו שוּנה לרעה, ומחשבותיו הבהילוהו, וקשרי מתניו הותרו, אבדה יציבותו, הוא נחלש והתערער, וברכיו נקשו זו לזו.]
(ז) <b>קָרֵא מַלְכָּא בְּחַיִל לְהֶעָלָה לְאָשְׁפַיָּא, כַּשְׂדָּאֵי וְגָזְרַיָּא.</b> [קרא המלך בכוח להכניס את האשפים, הכשדיים והגוזרים] הבקיאים בחלומות ובפענוח סודות, שיבואו ויביעו דעה. <b>עָנֵה מַלְכָּא וְאָמַר לְחַכִּימֵי בָבֶל: דִּי כָל־אֱנָשׁ דִּי־יִקְרֵה כְּתָבָה דְנָה וּפִשְׁרֵהּ יְחַוִּנַּנִי</b> – <b>אַרְגְּוָנָא יִלְבַּשׁ,</b> [ענה המלך ואמר לחכמי בבל: שכל אדם שיקרא את הכתב הזה ואת פשרו יגיד לי – ארגמן ילבש.] במקומות רבים הבד הצבוע ארגמן נועד רק למלכים וליחידי סגולה, ולבישת בגד שכולו ארגמן נחשבה לכבוד מלכים. <b>וְהַמְנִיכָא דִי־דַהֲבָא עַל־צַוְּארֵהּ, וְתַלְתִּי בְמַלְכוּתָא יִשְׁלַט.</b> [ורביד, ענק מזהב יינתן על צווארו, ובתפקיד הבכיר של שָׁליש, אולי אחד משלושת השרים העליונים במלכות הוא ישלוט.] בלשאצר השיכור מבטיח הבטחות מופלגות וכבוד גדול למי שיפתור את החידה הזו.
(ח) <b>אֱדַיִן עָלִּין כֹּל חַכִּימֵי מַלְכָּא, וְלָא־כָהֲלִין כְּתָבָא לְמִקְרֵא וּפִשְׁרֵהּ לְהוֹדָעָה לְמַלְכָּא.</b> [אז נכנסו כל חכמי המלך, ולא יכלו את הכתב לקרוא ואת פשרו להודיע למלך.]
(ט) <b>אֱדַיִן מַלְכָּא בֵלְשַׁאצַּר שַׂגִּיא מִתְבָּהַל, וְזִיוֹהִי שָׁנַיִן עֲלוֹהִי, וְרַבְרְבָנוֹהִי מִשְׁתַּבְּשִׁין.</b> [אז המלך בלשאצר מאוד נבהל, וזיוו השתנה, וגדוליו התבלבלו.] מתחילה הם היו שיכורים, וכשהתפכחו משכרותם בעקבות המראה המפחיד של היד הכותבת מעצמה כתובת שאיש לא הבין את פשרה, קמה שם מהומה גדולה.
(י) <b>מַלְכְּתָא לָקֳבֵל מִלֵּי מַלְכָּא וְרַבְרְבָנוֹהִי לְבֵית מִשְׁתְּיָא עַלַּת. עֲנָת מַלְכְּתָא וַאֲמֶרֶת: מַלְכָּא, לְעָלְמִין חֱיִי</b>! <b>אַל־יְבַהֲלוּךְ רַעְיוֹנָךְ, וְזִיוָךְ אַל־יִשְׁתַּנּוֹ.</b> נראה שהמשתה היה בעיקרו של גברים. [המלכה לנוכח דברי המלך וגדוליו ובהלתם אל בית המשתה נכנסה. ענתה המלכה ואמרה: המלך, לעולם חיֵה! אל יבהילוך מחשבותיך, וזיווך אל ישתנה.] הירגע מפני שיש לי עצה –
(יא) <b>אִיתַי גְּבַר בְּמַלְכוּתָךְ דִּי רוּחַ אֱלָהִין קַדִּישִׁין בֵּהּ.</b> [יש איש במלכותך אשר רוח אלוהים קדושים בו.] אתה מוקף בחכמים ומלומדים השייכים לפולחן המסוים שלהם, אבל כאן מדובר באיש שונה שכן בו שוכנת רוח אלוקים. <b>וּבְיוֹמֵי אֲבוּךְ נַהִירוּ וְשָׂכְלְתָנוּ וְחָכְמָה כְּחָכְמַת־אֱלָהִין הִשְׁתְּכַחַת בֵּהּ, וּמַלְכָּא נְבֻכַדְנֶצַּר, אֲבוּךְ, רַב חַרְטֻמִּין, אָשְׁפִין, כַּשְׂדָּאִין, גָּזְרִין הֲקִימֵהּ, אֲבוּךְ מַלְכָּא,</b> [ובימי אביך הארה ושכל וחכמה כחכמת אלוקים נמצאה בו – באותו אדם, והמלך נבוכדנצר, אביך, לראש החרטומים, האשפים, הכשדיים והגוזרים העמידוֹ, אביך המלך,]
(יב) <b>כָּל־קֳבֵל דִּי רוּחַ יַתִּירָה וּמַנְדַּע וְשָׂכְלְתָנוּ מְפַשַּׁר חֶלְמִין וְאַחֲוָיַת אֲחִידָן וּמְשָׁרֵא קִטְרִין הִשְׁתְּכַחַת בֵּהּ בְּדָנִיֵּאל, דִּי־מַלְכָּא שָׂם־שְׁמֵהּ בֵּלְטְשַׁאצַּר, כְּעַן דָּנִיֵּאל יִתְקְרֵי, וּפִשְׁרָה יְהַחֲוֵה.</b> [מאחר שרוח יתרה ודעת ושכל פותר חלומות והגדת חידות ומתיר קשרים, תסבוכות, נמצאה בו בדניאל, אשר המלך נבוכדנצר שם את שמו בלטשאצר, לכן כעת דניאל ייקרא, ואת הפתרון יגיד.]
(יג) יש להניח שדניאל לא היה מוכר לכל פשוטי העם. אולי כבר לא שהה תכופות בארמון כמו בשנותיו הראשונות, ושמא העדיף באותו זמן לחיות את חייו הפרטיים מחמת זקנתו, לפיכך דווקא המלכה, שהייתה בת למשפחת המלוכה וכנראה לא השתכרה כשאר הנוכחים, זכרה את קיומו של מפענח החלומות ופותר הבעיות הזה והציעה לקרוא לו. <b>בֵּאדַיִן דָּנִיֵּאל הֻעַל קֳדָם מַלְכָּא. עָנֵה מַלְכָּא וְאָמַר לְדָנִיֵּאל: אַנְתְּ־הוּא דָנִיֵּאל דִּי־מִן־בְּנֵי גָלוּתָא דִּי יְהוּד, דִּי הַיְתִי מַלְכָּא אַבִי מִן־יְהוּד.</b> [אז דניאל הוכנס לפני המלך. ענה המלך ואמר לדניאל: אתה הוא דניאל שמבני גלות יהודה, שהביא המלך אבי מיהודה.]
(יד) <b>וְשִׁמְעֵת עֲלָךְ דִּי רוּחַ אֱלָהִין בָּךְ, וְנַהִירוּ וְשָׂכְלְתָנוּ וְחָכְמָה יַתִּירָה הִשְׁתְּכַחַת בָּךְ.</b> [ושמעתי עליך שרוח אלוקים בך, והארה ושכל וחכמה יתרה נמצאה בך.]
(טו) <b>וּכְעַן הֻעַלּוּ קָדָמַי חַכִּימַיָּא אָשְׁפַיָּא, דִּי־כְתָבָה דְנָה יִקְרוֹן וּפִשְׁרֵהּ לְהוֹדָעֻתַנִי, וְלָא־כָהֲלִין פְּשַׁר־מִלְּתָא לְהַחֲוָיָה.</b> [וכעת הוכנסו לפנַי החכמים האשפים כדי שאת הכתב הזה יקראו להודיעני את פשרו, ולא יכלו את פשר הדבר להגיד.]
(טז) <b>וַאֲנָה שִׁמְעֵת עֲלָךְ דִּי־תִכֻּל פִּשְׁרִין לְמִפְשַׁר וְקִטְרִין לְמִשְׁרֵא. כְּעַן, הֵן תִּכֻּל כְּתָבָא לְמִקְרֵא וּפִשְׁרֵהּ לְהוֹדָעוּתַנִי</b> – <b>אַרְגְּוָנָא תִלְבַּשׁ, וְהַמְנִיכָא דִי־דַהֲבָא עַל־צַוְּארָךְ, וְתַלְתָּא בְמַלְכוּתָא תִּשְׁלַט.</b> [ואני שמעתי עליך שתוכל פתרונות לפתור וקשרים להתיר. כעת, אם תוכל את הכתב לקרוא ואת פשרו להודיעני – ארגמן תלבש, ורביד זהב תענוד על צווארך, ובתור שליש במלכות תשלוט.]
(יז) <b>בֵּאדַיִן עָנֵה דָנִיֵּאל וְאָמַר קֳדָם מַלְכָּא: מַתְּנָתָךְ לָךְ לֶהֶוְיָן</b>, <b>וּנְבָזְבְּיָתָךְ לְאָחֳרָן הַב. בְּרַם כְּתָבָא אֶקְרֵא לְמַלְכָּא, וּפִשְׁרָא אֲהוֹדְעִנֵּהּ.</b> [אז ענה דניאל ואמר לפני המלך: מתנותיך לך יהיו, ומענקיך הנדיבים לאחֵר תן. אולם את הכתב אקרא למלך, ואת פשרו אודיע לו.] דניאל מצהיר שאין הוא מעוניין במתנות, ובהמשך יובן מדוע.
(יח) <b>אַנְתְּ, מַלְכָּא</b> – <b>אֱלָהָא עִלָּאָה מַלְכוּתָא וּרְבוּתָא וִיקָרָא וְהַדְרָא יְהַב לִנְבֻכַדְנֶצַּר אֲבוּךְ.</b> [אתה, המלך – האלוה העליון את המלכות והגדולה והכבוד וההדר נתן לנבוכדנצר אביך.]
(יט) <b>וּמִן־רְבוּתָא דִּי יְהַב־לֵהּ, כֹּל עַמְמַיָּא, אֻמַּיָּא וְלִשָּׁנַיָּא הֲווֹ זָיְעִין וְדָחֲלִין מִן־קֳדָמוֹהִי. דִּי־הֲוָא צָבֵא הֲוָה קָטֵל, וְדִי־הֲוָה צָבֵא הֲוָה מַחֵא, וְדִי־הֲוָה צָבֵא הֲוָה מָרִים, וְדִי־הֲוָא צָבֵא הֲוָא מַשְׁפִּל.</b> [ומחמת הגדולה שנתן לו, כל העמים, האומות והלשונות היו רועדים ופוחדים מפניו. את אשר היה רוצה להרוג היה הורג, ואת אשר היה רוצה להכות היה מכה, ואת אשר היה רוצה להרים היה מרים, ואת אשר היה רוצה להשפיל היה משפיל.] כל הכוח היה בידו.
(כ) <b>וּכְדִי רִם לִבְבֵהּ, וְרוּחֵהּ תִּקְפַת לַהֲזָדָה, הָנְחַת מִן־כָּרְסֵא מַלְכוּתֵהּ, וִיקָרָה הֶעְדִּיו מִנֵּהּ.</b> [וכאשר רם לבבו, ורוחו התגברה להרשיע, הורד מכיסא מלכותו, ואת הכבוד הסירו ממנו.]
(כא) <b>וּמִן־בְּנֵי אֲנָשָׁא טְרִיד, וְלִבְבֵהּ עִם־חֵיוְתָא שַׁוִּיו, וְעִם־עֲרָדַיָּא מְדוֹרֵהּ. עִשְׂבָּא כְתוֹרִין יְטַעֲמוּנֵּהּ, וּמִטַּל שְׁמַיָּא גִּשְׁמֵהּ יִצְטַבַּע.</b> [ומבני האדם הוא גורש, ואת לבבו עם החיות שמוּ, ועם ערודים, חמורי בר, היה מדורו. את העשב כשוורים האכילוהו, ומטל השמים גופו הורטב.] כמסופר בעניין הקודם, נבוכדנצר יצא מן התחום האנושי, איבד את בינתו, נעשה כחיה וחי עם החיות, <b>עַד דִּי־יְדַע דִּי־שַׁלִּיט אֱלָהָא עִלָּאָה בְּמַלְכוּת אֲנָשָׁא, וּלְמַן־דִּי יִצְבֵּא יְהָקֵים עֲלַהּ.</b> [עד שידע ששולט האלוה העליון במלכות האדם, ואת מי שירצה הוא יקים עליה.]
(כב) <b>וְאַנְתְּ, בְּרֵהּ בֵּלְשַׁאצַּר, לָא הַשְׁפֵּלְתְּ לִבְבָךְ כָּל־קֳבֵל דִּי כָל־דְּנָה יְדַעְתָּ.</b> [ואתה, בנו, צאצאו, בלשאצר, לא השפלת את לבבך אף שאת כל זה ידעת.] אביך למד את הלקח, אבל אתה לא למדת מכך דבר.
(כג) <b>וְעַל מָרֵא־שְׁמַיָּא הִתְרוֹמַמְתָּ, וּלְמָאנַיָּא דִי־בַיְתֵהּ הַיְתִיו קָדָמָךְ, וְאַנְתְּ וְרַבְרְבָנָךְ, שֵׁגְלָתָךְ וּלְחֵנָתָךְ חַמְרָא שָׁתַיִן בְּהוֹן,</b> <b>וְלֵאלָהֵי כַסְפָּא־וְדַהֲבָא, נְחָשָׁא, פַרְזְלָא, אָעָא וְאַבְנָא דִּי לָא־חָזַיִן וְלָא־שָׁמְעִין וְלָא יָדְעִין שַׁבַּחְתָּ, וְלֵאלָהָא דִּי־נִשְׁמְתָךְ בִּידֵהּ וְכָל־אֹרְחָתָךְ לֵהּ, לָא הַדַּרְתָּ.</b> [ועל אדון השמים התרוממת, התנשאת, ואת כלי ביתו הביאו לפניך, ואתה וגדוליך, נשיך ופילגשיך יין שתיתם בהם, ואת אלוהי הכסף והזהב, הנחושת, הברזל, העץ והאבן שאינם רואים ואינם שומעים ואינם יודעים שיבחת, ואת האלוהים אשר נשמתך בידו, ושכל דרכיך שלו, לא כיבדת.] אתה פונה בדיוק אל הכיוון ההפוך.
(כד) <b>בֵּאדַיִן מִן־קֳדָמוֹהִי שְׁלִיחַ פַּסָּא דִי־יְדָא</b>, <b>וּכְתָבָא דְנָה רְשִׁים.</b> [אז מלפניו – מלפני אלוקים – נשלחה כף היד, והכתב הזה נרשם.]
(כה) <b>וּדְנָה כְתָבָא דִּי רְשִׁים</b> [וזה הכתב שנרשם:] <b>מְנֵא מְנֵא תְּקֵל וּפַרְסִין.</b> לא ברור אם המלים היו כתובות בכתב עברי, ולכן לא ידעו לקרוא אותן, או שהיו כתובות בכתב אחר, ואולי בסמלים או בסדר מסוים שרק דניאל ידע לפענח.
(כו) <b>דְּנָה פְּשַׁר מִלְּתָא</b> [זה פשר הדבר:] <b>'מְנֵא'</b> – <b>מְנָה־אֱלָהָא מַלְכוּתָךְ וְהַשְׁלְמַהּ.</b> ['מנא' – פירושו: מנה האלוהים את ימי מלכותך והשלים אותה.] תמה 'מנת' מלכותך.
(כז) <b>'תְּקֵל'</b> – <b>תְּקִלְתָּא בְמֹאזַנְיָא וְהִשְׁתְּכַחַתְּ חַסִּיר.</b> ['תקל' – פירושה: נשקלתָ במאזניים ונמצאת חסר.]
(כח) והמלה 'פרסין' מרמזת לביטוי דו-משמעי: <b>'פְּרֵס'</b> – <b>פְּרִיסַת מַלְכוּתָךְ וִיהִיבַת לְמָדַי וּפָרָס.</b> ['פרס' - נפרסה מלכותך וניתנה למדי ופרס.]
(כט) בלשאצר אמנם היה שיכור ומפוחד, אבל הוא התרשם מאוד מן החכם היהודי. <b>בֵּאדַיִן אֲמַר בֵּלְשַׁאצַּר, וְהַלְבִּשׁוּ לְדָנִיֵּאל אַרְגְּוָנָא, וְהַמְנִיכָא דִי־דַהֲבָא עַל־צַוְּארֵהּ, וְהַכְרִזוּ עֲלוֹהִי דִּי־לֶהֱוֵא שַׁלִּיט תַּלְתָּא בְּמַלְכוּתָא.</b> [אז ציווה בלשאצר, והלבישו את דניאל ארגמן, ורביד הזהב ענדו על צווארו, והכריזו עליו שיהיה שליט שליש בממלכה.]
(ל) <b>בֵּהּ בְּלֵילְיָא קְטִיל בֵּלְאשַׁצַּר מַלְכָּא כַשְׂדָּאָה.</b> [בו בלילה נהרג בלשאצר המלך הכשדי.] המלך עוד הספיק להעניק לדניאל את סימני הפאר ולהכריז עליו כשליט רם, אבל לא הייתה לכך כל משמעות ממשית מפני שבאותו לילה נפלה העיר, ובלשאצר נהרג.
<h2>פרק ו</h2>
(א) <b>וְדָרְיָוֶשׁ מָדָאָה קַבֵּל מַלְכוּתָא כְּבַר שְׁנִין שִׁתִּין וְתַרְתֵּין.</b> [ודריוש המדי קיבל את המלכות של בבל כשהיה בן שישים ושתיים] לאחר נפילת בלשאצר. למעשה הייתה זו תוצאה של שיתוף הפעולה בין דריוש וכורש, שניצחו יחד את האימפריה הבבלית והקימו את הממלכה המשותפת של פרס ומדי.
(ב) <b>שְׁפַר קֳדָם דָּרְיָוֶשׁ, וַהֲקִים עַל־מַלְכוּתָא לַאֲחַשְׁדַּרְפְּנַיָּא מְאָה וְעֶשְׂרִין דִּי לֶהֱוֹן בְּכָל־מַלְכוּתָא.</b> [טוב היה לפני דריוש, נראה בעיניו, והעמיד על הממלכה את מאה ועשרים האחשדרפנים, הנציבים, מושלי המדינות, שיהיו פרושים בכל הממלכה.]
(ג) <b>וְעֵלָּא מִנְּהוֹן סָרְכִין תְּלָתָה, דִּי דָנִיֵּאל חַד מִנְּהוֹן, דִּי־לֶהֱוֹן אֲחַשְׁדַּרְפְּנַיָּא אִלֵּין יָהֲבִין לְהוֹן טַעְמָא, וּמַלְכָּא לָא־לֶהֱוֵא נָזִק.</b> [ולמעלה מהם שלושה סרכים, פקידים גבוהים במלכות פרס, שדניאל אחד מהם, שיהיו האחשדרפנים הללו נותנים להם עצה, וכך המלך לא ייפגע.] בממלכה העצומה הזאת כל אחד מהאחשדרפנים הוא למעשה מושל מדינה, לעתים גדולה למדי. לפיכך נזקק המלך לממונים על האחשדרפנים, שיקבלו מהם דיווחים ויוודאו שענייני המלוכה מתנהלים כראוי. דניאל התמנה לעמוד מעל השרים משום שעוד בבבל נחשב גדול החכמים, אף שהכול ידעו שאינו בבלי.
(ד) <b>אֱדַיִן דָּנִיֵּאל דְּנָה הֲוָא מִתְנַצַּח עַל־סָרְכַיָּא וַאֲחַשְׁדַּרְפְּנַיָּא, כָּל־קֳבֵל דִּי רוּחַ יַתִּירָא בֵּהּ, וּמַלְכָּא עֲשִׁית לַהֲקָמוּתֵהּ עַל־כָּל־מַלְכוּתָא.</b> [אז מעמדו של דניאל זה התחרה עם הסרכים והאחשדרפנים, מפני שרוח יתרה הייתה בו, והמלך שקל להעמידו על כל המלכות] למנותו מעין ראש ממשלתו של מלך פרס.
(ה) <b>אֱדַיִן סָרְכַיָּא וַאֲחַשְׁדַּרְפְּנַיָּא הֲווֹ בָעַיִן עִלָּה לְהַשְׁכָּחָה לְדָנִיֵּאל מִצַּד מַלְכוּתָא.</b> [אז הסרכים והאחשדרפנים ביקשו למצוא עילה לדניאל, חיפשו תואנה כנגדו באשר לענייני המלכות.] הם רצו להוכיח למלך שדניאל אינו ממלא את תפקידו כראוי. כפי הנראה, דווקא משום שדניאל לא היה אחד מהם, הוא שם לב להנהלת החשבונות, להעברת המסים, לגיוס לצבא וכיוצא באלה, והם לא היו מרוצים מכך שדניאל עומד על גביהם. <b>וְכָל־עִלָּה וּשְׁחִיתָה לָא־יָכְלִין לְהַשְׁכָּחָה, כָּל־קֳבֵל דִּי־מְהֵימַן הוּא, וְכָל־שָׁלוּ וּשְׁחִיתָה לָא הִשְׁתְּכַחַת עֲלוֹהִי.</b> [וכל עילה ומעשה שחיתות לא יכלו למצוא, מפני שנאמן הוא, וכל שגיאה ומעשה שחיתות לא נמצאו בו.]
(ו) <b>אֱדַיִן גֻּבְרַיָּא אִלֵּךְ אָמְרִין דִּי לָא נְהַשְׁכַּח לְדָנִיֵּאל דְּנָה כָּל־עִלָּא, לָהֵן הַשְׁכַּחְנָא עֲלוֹהִי בְּדָת אֱלָהֵהּ.</b> [אז האנשים ההם אמרו: מכיוון שלא נמצא בדניאל זה כל תואנה, דופי, לכן מצאנו עליו דבר שקשור בדת אלוהיו.] נשתמש בדבקותו של דניאל בתורת ישראל כדי להפיל אותו.
(ז) <b>אֱדַיִן סָרְכַיָּא וַאֲחַשְׁדַּרְפְּנַיָּא אִלֵּן הַרְגִּשׁוּ עַל־מַלְכָּא</b>, <b>וְכֵן אָמְרִין לֵהּ: דָּרְיָוֶשׁ מַלְכָּא, לְעָלְמִין חֱיִי</b>! [אז השרים והאחשדרפנים רגשו, חברו בהתרגשות וברעש אל המלך,וכך אמרו לו: דריוש המלך, לעולם חיֵה!]
(ח) <b>אִתְיָעַטוּ כֹּל סָרְכֵי מַלְכוּתָא, סִגְנַיָּא וַאֲחַשְׁדַּרְפְּנַיָּא, הַדָּבְרַיָּא וּפַחֲוָתָא לְקַיָּמָה קְיָם מַלְכָּא וּלְתַקָּפָה אֱסָר, דִּי כָל־דִּי־יִבְעֵא בָעוּ מִן־כָּל־אֱלָהּ וֶאֱנָשׁ עַד־יוֹמִין תְּלָתִין לָהֵן מִנָּךְ, מַלְכָּא, יִתְרְמֵא לְגֹב אַרְיָוָתָא.</b> [התייעצו כל סרכי הממלכה, הסגנים והאחשדרפנים, הקצינים והפחות להעמיד את חוק המלך ולחזק גזרה, שכל מי שיבקש בקשה מכל אלוה ואדם תוך שלושים יום, חוץ ממך, מזולתך, המלך, יושלך לגוב, מאורה, בור האריות.] הם הציעו למלך להדגיש את מעמדו ולחזק את כוחו באמצעות חוק שיקבע שהמלך הוא המקור היחידי לכל ברכה ועזרה. אסור יהיה לבקש בקשה מאדם או להתפלל לאל כלשהו, אלא לפנות רק אל המלך, שכן המושל באימפריה נתפס אז כדמות אלוהית למחצה.
(ט) <b>כְּעַן, מַלְכָּא, תְּקִים אֱסָרָא וְתִרְשֻׁם כְּתָבָא דִּי לָא לְהַשְׁנָיָה כְּדָת־מָדַי וּפָרַס דִּי־לָא תֶעְדֵּא.</b> [כעת, המלך, אַשר את הגזרה ורשוּם כתב, חקוֹק חוק בל ישונה, שלא יוחלף, כדת מדי ופרס אשר לא תעבור.] הם ביקשו מהמלך שלא רק יטיל את הגזרה אלא גם יקבע אותה כחוק שאי-אפשר לבטלו. ברור שהם לא התכוונו למנוע את שינוי החוק על ידי אנשים אחרים בלבד, אלא בעיקר ביקשו להתמודד בכך עם אפשרות שהמלך יתחרט.
(י) <b>כָּל־קֳבֵל דְּנָה מַלְכָּא דָּרְיָוֶשׁ רְשַׁם כְּתָבָא וֶאֱסָרָא.</b> [לנוכח זה המלך דריוש רשם כתב וגזרה.]
(יא) <b>וְדָנִיֵּאל, כְּדִי יְדַע דִּי־רְשִׁים כְּתָבָא, עַל לְבַיְתֵהּ, וְכַוִּין פְּתִיחָן לֵהּ בְּעִלִּיתֵהּ נֶגֶד יְרוּשְׁלֶם, וְזִמְנִין תְּלָתָה בְיוֹמָא הוּא בָּרֵךְ עַל־בִּרְכוֹהִי וּמְצַלֵּא וּמוֹדֵא קֳדָם אֱלָהֵהּ, כָּל־קֳבֵל דִּי־הֲוָא עָבֵד מִן־קַדְמַת דְּנָה.</b> [ודניאל, אף בשעה שידע שנרשם הכתב – הגזרה, נכנס לביתו, וחלונות היו פתוחים לו בעלייתו לכיוון ירושלים, ושלוש פעמים ביום הוא היה כורע על ברכיו ומתפלל ומודה לפני אלוקיו, כפי שהיה עושה מלפני כן,] מאז ומעולם.
(יב) <b>אֱדַיִן גֻּבְרַיָּא אִלֵּךְ הַרְגִּשׁוּ</b>, <b>וְהַשְׁכַּחוּ לְדָנִיֵּאל בָּעֵה וּמִתְחַנֵּן קֳדָם אֱלָהֵהּ</b>. [אז האנשים האלו רגשו, חברו בהתרגשות, נחפזו, או: שמו לב, ומצאו את דניאל מבקש ומתחנן לפני אלוהיו.]
(יג) <b>בֵּאדַיִן קְרִבוּ וְאָמְרִין קֳדָם־מַלְכָּא עַל־אֱסָר מַלְכָּא: הֲלָא אֱסָר רְשַׁמְתָּ דִּי כָל־אֱנָשׁ דִּי־יִבְעֵא מִן־כָּל־אֱלָהּ וֶאֱנָשׁ עַד־יוֹמִין תְּלָתִין לָהֵן מִנָּךְ, מַלְכָּא, יִתְרְמֵא לְגוֹב אַרְיָוָתָא</b>?! [אז ניגשו ואמרו לפני המלך על אודות גזרת המלך: הלוא גזרה רשמת שכל אדם שיבקש מכל אל ואדם עד שלושים ימים חוץ ממך, המלך, יושלך לגוב האריות?!] <b>עָנֵה מַלְכָּא וְאָמַר: יַצִּיבָא מִלְּתָא</b>, <b>כְּדָת־מָדַי וּפָרַס דִּי־לָא תֶעְדֵּא.</b> [ענה המלך ואמר: נכון הדבר – כדת מדי ופרס שלא תעבור.]
(יד) <b>בֵּאדַיִן עֲנוֹ וְאָמְרִין קֳדָם מַלְכָּא דִּי דָנִיֵּאל דִּי מִן־בְּנֵי גָלוּתָא דִּי יְהוּד, לָא־שָׂם עֲלָךְ, מַלְכָּא, טְעֵם וְעַל־אֱסָרָא דִּי רְשַׁמְתָּ, וְזִמְנִין תְּלָתָה בְּיוֹמָא בָּעֵא בָּעוּתֵהּ.</b> [אז ענו האנשים האלה ואמרו לפני המלך שדניאל שמבני גלות יהודה, לא מתייחס אליך, המלך, ואל הגזרה שחקקת, ושלוש פעמים ביום הוא מתפלל תפילתו.]
(טו) <b>אֱדַיִן מַלְכָּא, כְּדִי מִלְּתָא שְׁמַע, שַׂגִּיא בְּאֵשׁ עֲלוֹהִי</b>, <b>וְעַל דָּנִיֵּאל שָׂם בָּל לְשֵׁיזָבוּתֵהּ, וְעַד מֶעָלֵי שִׁמְשָׁא הֲוָה מִשְׁתַּדַּר לְהַצָּלוּתֵהּ.</b> [אז המלך, כאשר את הדבר שמע, מאוד הורע בעיניו ואל דניאל שם לב לחלצו, ועד בוא, שקיעת השמש היה משתדל להצילו.] המלך אהב את דניאל והאמין בו ועל כן ניסה למצוא דרכים להצילו מהגזרה.
(טז) <b>בֵּאדַיִן גֻּבְרַיָּא אִלֵּךְ הַרְגִּשׁוּ עַל־מַלְכָּא וְאָמְרִין לְמַלְכָּא: דַּע, מַלְכָּא, דִּי־דָת לְמָדַי וּפָרַס דִּי־כָל־אֱסָר וּקְיָם דִּי־מַלְכָּא יְהָקֵים, לָא לְהַשְׁנָיָה.</b> [אז האנשים הללו רגשו על המלך ואמרו למלך: דע, המלך, כי דת למדי ופרס היא שכל גזרה וחוק שהמלך יקים, לא ישונו.] הם ידעו שהמלך איננו שש כלל לממש את העונש המגיע לדניאל על פי החוק, והוא מנסה להצילו, אבל טענו שכיוון שהפקודה מעוגנת בדתי מדי ופרס, אי-אפשר לבטלה.
(יז) <b>בֵּאדַיִן מַלְכָּא אֲמַר, וְהַיְתִיו לְדָנִיֵּאל וּרְמוֹ לְגֻבָּא דִּי אַרְיָוָתָא. עָנֵה מַלְכָּא וְאָמַר לְדָנִיֵּאל: אֱלָהָךְ, דִּי אַנְתְּ פָּלַח־לֵהּ בִּתְדִירָא, הוּא יְשֵׁיזְבִנָּךְ.</b> [אז, משלא הייתה לו ברירה, המלך ציווה, והביאו את דניאל והשליכו אותו לגוב האריות. ענה המלך ואמר לדניאל: אלוהיך, שאתה עובד אותו תמיד, הוא יצילך] כי אני אינני יכול לעשות דבר.
(יח) <b>וְהֵיתָיִת אֶבֶן חֲדָה וְשֻׂמַת עַל־פֻּם גֻּבָּא. וְחַתְמַהּ מַלְכָּא בְּעִזְקְתֵהּ וּבְעִזְקָת רַבְרְבָנוֹהִי, דִּי לָא־תִשְׁנֵא צְבוּ בְּדָנִיֵּאל.</b> [והובאה אבן אחת והושמה על פי הגוב. וחתם אותהּ המלך בחותמו ובחותם שריו, כדי שלא ישתנה הרצון באשר לדניאל] כדי שלא ינסו להציל אותו מגוב האריות. ייתכן שהשרים הוסיפו את חותמיהם משום שחששו שהמלך יסיר את החותם.
(יט) <b>אֱדַיִן אֲזַל מַלְכָּא לְהֵיכְלֵהּ וּבָת טְוָת, וְדַחֲוָן לָא־הַנְעֵל קָדָמוֹהִי, וְשִׁנְתֵּהּ נַדַּת עֲלוֹהִי.</b> [אז הלך המלך להיכלו ולן בהיותו בצום. ועינוגים, או: שולחנות לא הוכנסו לפניו, ושנתו נדדה עליו] מרוב דאגתו לדניאל.
(כ) <b>בֵּאדַיִן מַלְכָּא בִּשְׁפַרְפָּרָא יְקוּם בְּנָגְהָא</b>, <b>וּבְהִתְבְּהָלָה לְגֻבָּא דִי־אַרְיָוָתָא אֲזַל.</b> [אז המלך בשחר קם עם האור, ובחיפזון אל גוב האריות הלך.]
(כא) <b>וּכְמִקְרְבֵהּ לְגֻבָּא, לְדָנִיֵּאל בְּקָל עֲצִיב זְעִק</b>, [וכאשר התקרב אל הגוב, לדניאל בקול עצוב צעק] כי דניאל היה בתוך הגוב ואי-אפשר היה לראותו. <b>עָנֵה מַלְכָּא וְאָמַר לְדָנִיֵּאל: דָּנִיֵּאל, עֲבֵד אֱלָהָא חַיָּא, אֱלָהָךְ דִּי אַנְתְּ פָּלַח־לֵהּ בִּתְדִירָא, הַיְכִל לְשֵׁיזָבוּתָךְ מִן־אַרְיָוָתָא</b>? [ענה המלך ואמר לדניאל: דניאל, עֶבד האלוה החי, אלוהיך שאתה עובד לו תמיד, האם יכול היה לחלץ אותך מן האריות?]
(כב) <b>אֱדַיִן דָּנִיֵּאל עִם־מַלְכָּא מַלִּל: מַלְכָּא, לְעָלְמִין חֱיִי</b>! [אז דניאל עם המלך דיבר: המלך, לעולם חיֵה!]
(כג) <b>אֱלָהִי שְׁלַח מַלְאֲכֵהּ וּסֲגַר פֻּם אַרְיָוָתָא, וְלָא חַבְּלוּנִי, כָּל־קֳבֵל דִּי קָדָמוֹהִי זָכוּ הִשְׁתְּכַחַת לִי</b>, <b>וְאַף קָדָמָךְ, מַלְכָּא, חֲבוּלָה לָא עַבְדֵת.</b> [אלוהי שלח את מלאכו וסגר את פי האריות, ולא פגעו בי, מפני שלפניו זכות נמצאה לי, וגם לפניך, המלך, פֶּגע לא עשיתי.]
(כד) <b>בֵּאדַיִן מַלְכָּא שַׂגִּיא טְאֵב עֲלוֹהִי, וּלְדָנִיֵּאל אֲמַר לְהַנְסָקָה מִן־גֻּבָּא, וְהֻסַּק דָּנִיֵּאל מִן־גֻּבָּא, וְכָל־חֲבָל לָא־הִשְׁתְּכַח בֵּהּ, דִּי הֵימִן בֵּאלָהֵהּ.</b> [אז לבו של המלך היה מאוד טוב עליו, ואת דניאל ציווה להעלות מן הגוב. והועלה דניאל מן הגוב, וכל פגע לא נמצא בו על אשר האמין באלוקיו.]
(כה) <b>וַאֲמַר מַלְכָּא וְהַיְתִיו גֻּבְרַיָּא אִלֵּךְ דִּי־אֲכַלוּ קַרְצוֹהִי דִּי דָנִיֵּאל, וּלְגֹב אַרְיָוָתָא רְמוֹ אִנּוּן, בְּנֵיהוֹן וּנְשֵׁיהוֹן. וְלָא־מְטוֹ לְאַרְעִית גֻּבָּא עַד דִּי־שְׁלִטוּ בְהוֹן אַרְיָוָתָא, וְכָל־גַּרְמֵיהוֹן הַדִּקוּ.</b> [וציווה המלך, והביאו את האנשים ההם שהלשינו על דניאל, ולגוב האריות השליכו אותם ואת בניהם ונשיהם. ולא הגיעו לקרקעית הגוב עד ששלטו בהם האריות, ואת כל עצמותיהם ריסקו.] מסתבר שדאגו להרעיב את האריות כדי שיאכלו את דניאל. בדניאל הם לא נגעו, ועכשיו בהיותם רעבים, ומן הסתם גם מתוסכלים, התנפלו על האנשים הללו ודרסו את כולם מיד.
(כו) <b>בֵּאדַיִן דָּרְיָוֶשׁ מַלְכָּא כְּתַב לְכָל־עַמְמַיָּא, אֻמַּיָּא וְלִשָּׁנַיָּא דִּי־דָיְרִין בְּכָל־אַרְעָא: שְׁלָמְכוֹן יִשְׂגֵּא.</b> [אז דריוש המלך כתב לכל העמים, האומות והלשונות הגרים בכל הארץ: שלומכם ירבה.]
(כז) <b>מִן־קֳדָמַי שִׂים טְעֵם, דִּי בְּכָל־שָׁלְטָן מַלְכוּתִי לֶהֱוֹן זָיְעִין וְדָחֲלִין מִן־קֳדָם אֱלָהֵהּ דִּי־דָנִיֵּאל, דִּי־הוּא אֱלָהָא חַיָּא וְקַיָּם לְעָלְמִין, וּמַלְכוּתֵהּ דִּי־לָא תִתְחַבַּל, וְשָׁלְטָנֵהּ עַד־סוֹפָא</b>. [מלפני ניתנה פקודה, שבכל מקום שלטון ממלכתי ירעדו ויפחדו מלפני אלוהיו של דניאל, שהוא האלוה החי וקיים לעולמים, ומלכותו היא אשר לא תיפגע, ושלטונו הוא אשר יתקיים עד סוף הימים.]
(כח) <b>מְשֵׁיזִב וּמַצִּל וְעָבֵד אָתִין וְתִמְהִין בִּשְׁמַיָּא וּבְאַרְעָא, דִּי שֵׁיזִב לְדָנִיֵּאל מִן־יַד אַרְיָוָתָא.</b> [הוא מחלץ ומציל ועושה אותות ופלאות בשמים ובארץ, אשר הציל את דניאל מכף האריות.] דריוש פרסם בכל מלכותו שאלוקיו של דניאל הוא מעל כל האלוהים, וציווה שהכול ינהגו בו יראת כבוד.
(כט) ולסיום הסיפור על הצלת דניאל מגוב האריות: <b>וְדָנִיֵּאל דְּנָה הַצְלַח בְּמַלְכוּת דָּרְיָוֶשׁ וּבְמַלְכוּת כּוֹרֶשׁ פַּרְסָאָה.</b> [ודניאל זה הצליח במלכות דריוש ובמלכות כורש הפרסי] שמלך אחרי דריוש והיה כנראה חתנו.
<h2>פרק ז</h2>
(א) <b>בִּשְׁנַת חֲדָה לְבֵלְאשַׁצַּר מֶלֶךְ בָּבֶל דָּנִיֵּאל חֵלֶם חֲזָה, וְחֶזְוֵי רֵאשֵׁהּ עַל־מִשְׁכְּבֵהּ. בֵּאדַיִן חֶלְמָא כְתַב רֵאשׁ מִלִּין אֲמַר.</b> [בשנת אחת לבלשאצר מלך בבל דניאל חלום ראה, ומראות ראשו עלו על משכבו, בעת שחלם. אז את החלום כתב ראש דברים, את תחילת החלום. או: ראשי פרקים הוא אמר] כדי לשמר אותו לדורות.
(ב) <b>עָנֵה דָנִיֵּאל וְאָמַר: חָזֵה הֲוֵית בְּחֶזְוִי עִם־לֵילְיָא, וַאֲרוּ אַרְבַּע רוּחֵי שְׁמַיָּא מְגִיחָן לְיַמָּא רַבָּא.</b> [ענה דניאל ואמר: רואה הייתי בחזיוני בלילה, והנה ארבע רוחות השמים פורצות לים הגדול.]
(ג) <b>וְאַרְבַּע חֵיוָן רַבְרְבָן סָלְקָן מִן־יַמָּא שָׁנְיָן דָּא מִן־דָּא.</b> [וארבע חיות גדולות עולות מן הים שונות זו מזו.]
(ד) <b>קַדְמָיְתָא כְאַרְיֵה, וְגַפִּין דִּי־נְשַׁר לַהּ. חָזֵה הֲוֵית עַד דִּי־מְרִיטוּ גַפַּהּ, וּנְטִילַת מִן־אַרְעָא וְעַל־רַגְלַיִן כֶּאֱנָשׁ הֳקִימַת, וּלְבַב אֱנָשׁ יְהִיב לַהּ.</b> [החיה הראשונה נראית כאריה, וכנפיים של נשר לה. רואה הייתי אותה עד שנמרטו כנפיה, והורמה מהקרקע ועל שתי רגליים כאדם הועמדה, ולבב אדם ניתן לה.] החיה הזו קיבלה מעין דמות אדם.
(ה) <b>וַאֲרוּ חֵיוָה אָחֳרִי, תִנְיָנָה, דָּמְיָה לְדֹב, וְלִשְׂטַר־חַד הֳקִמַת, וּתְלָת עִלְעִין בְּפֻמַּהּ בֵּין שִׁנַּהּ. וְכֵן אָמְרִין לַהּ: קוּמִי אֲכֻלִי בְּשַׂר שַׂגִּיא.</b> [והנה חיה אחרת, שנייה, דומה לדוב, ולצד אחד הועמדה, ושלוש צלעות, עצמות היוצאות מן השדרה בפיה בין שִׁניה. וכך אומרים לה: קומי אכלי בשר רב.]
(ו) <b>בָּאתַר דְּנָה חָזֵה הֲוֵית, וַאֲרוּ אָחֳרִי, כִּנְמַר, וְלַהּ גַּפִּין אַרְבַּע דִּי־עוֹף עַל־גַּבַּהּ, וְאַרְבְּעָה רֵאשִׁין לְחֵיוְתָא, וְשָׁלְטָן יְהִיב לַהּ.</b> [אחר כך רואה הייתי, והנה חיה אחרת, כנמר, ולה ארבע כנפיים של עוף על גביה, וארבעה ראשים לחיה, ושלטון ניתן לה.]
(ז) <b>בָּאתַר דְּנָה חָזֵה הֲוֵית בְּחֶזְוֵי לֵילְיָא, וַאֲרוּ חֵיוָה רְבִיעָאָה דְּחִילָה וְאֵימְתָנִי וְתַקִּיפָא יַתִּירָה, וְשִׁנַּיִן דִּי־פַרְזֶל לַהּ רַבְרְבָן, אָכְלָה וּמַדְּקָה, וּשְׁאָרָא בְּרַגְלַהּ רָפְסָה. וְהִיא מְשַׁנְּיָה מִן־כָּל־חֵיוָתָא דִּי קָדָמַהּ, וְקַרְנַיִן עֲשַׂר לַהּ.</b> [אחר כך רואה הייתי בחזיונות הלילה, והנה חיה רביעית מפחידה ואימתנית וחזקה מאוד, ושִׁני ברזל לה גדולות, שבהן היא אוכלת ושׁוחקת, ואת השאר ברגלה רומסת ומלכלכת. והיא משונה מכל החיות שלפניה, ועשר קרניים לה.] ַר לַהּ.
(ח) <b>מִשְׂתַּכַּל הֲוֵית בְּקַרְנַיָּא, וַאֲלוּ קֶרֶן אָחֳרִי, זְעֵירָה, סִלְקָת בֵּינֵיהֵן, וּתְלָת מִן־קַרְנַיָּא קַדְמָיָתָא אֶתְעֲקַרָה מִן־קֳדָמַהּ, וַאֲלוּ עַיְנִין כְּעַיְנֵי אֲנָשָׁא בְּקַרְנָא־דָא, וּפֻם מְמַלִּל רַבְרְבָן.</b> [מסתכל הייתי בקרניים, והנה קרן אחרת, קטנה, עולה ביניהן, ושלוש מן הקרניים הראשונות נעקרו מלפניה, והנה עיניים כעיני אדם בקרן זו, ופה מדבר גדולות,] דברי גאווה.
(ט) <b>חָזֵה הֲוֵית עַד דִּי כָרְסָוָן רְמִיו, וְעַתִּיק יוֹמִין יְתִב. לְבוּשֵׁהּ כִּתְלַג חִוָּר, וּשְׂעַר רֵאשֵׁהּ כַּעֲמַר נְקֵא, כָּרְסְיֵהּ שְׁבִיבִין דִּי־נוּר, גַּלְגִּלּוֹהִי נוּר דָּלִק.</b> [רואה הייתי עד שהכיסאות הושלכו, ועתיק ימים, הקדמון, כנראה כינוי לקדוש ברוך הוא, ישב. לבושו כשלג לבן, ושער ראשו כצמר נקי, שאף הוא לבן. כיסאו עשוי שביבי אש, גלגליו – של הכיסא – אש בוערת.]
(י) <b>נְהַר דִּי־נוּר נָגֵד וְנָפֵק מִן־קֳדָמוֹהִי. אֶלֶף אַלְפִין יְשַׁמְּשׁוּנֵּהּ, וְרִבּוֹ רִבְבָן קָדָמוֹהִי יְקוּמוּן. דִּינָא יְתִב, וְסִפְרִין פְּתִיחוּ.</b> [נהר של אש נמשך ויוצא מלפניו. אלף אלפים מלאכים ישרתוהו, ורבוא רבבות לפניו יעמדו. הדין ישב, וספרי הדיינים נפתחו.]
(יא) <b>חָזֵה הֲוֵית בֵּאדַיִן מִן־קָל מִלַּיָּא רַבְרְבָתָא דִּי קַרְנָא מְמַלֱּלָא, חָזֵה הֲוֵית עַד דִּי קְטִילַת חֵיוְתָא, וְהוּבַד גִּשְׁמַהּ, וִיהִיבַת לִיקֵדַת אֶשָּׁא.</b> [רואה הייתי אז מקול הדיבורים של הקרן המדברת, רואה הייתי עד שנהרגה החיה, ואבד גופה, וניתנה לשרפת אש.] השמעת דברי ההתפארות הרבים של הקרן הצומחת עוררה את הדין לכלות את החיה כולה.
(יב) <b>וּשְׁאָר חֵיוָתָא</b> – <b>הֶעְדִּיו שָׁלְטָנְהוֹן, וְאַרְכָה בְחַיִּין יְהִיבַת לְהוֹן עַד־זְמַן וְעִדָּן.</b> [ומשאר החיות הסירו את שלטונן, וארכה בחיים ניתנה להן עד זמן ועת] מסוימים, אך לא לעולם.
(יג) <b>חָזֵה הֲוֵית בְּחֶזְוֵי לֵילְיָא, וַאֲרוּ עִם־עֲנָנֵי שְׁמַיָּא כְּבַר אֱנָשׁ אָתֵה הֲוָא</b>, <b>וְעַד־עַתִּיק יוֹמַיָּא מְטָה</b>, <b>וּקְדָמוֹהִי הַקְרְבוּהִי.</b> [רואה הייתי בחזיונות הלילה, והנה עם ענני השמים כדמות בן איש בא, ועד עתיק הימים הגיע, ולפניו הקריבו אותו] – את ה'אדם'.
(יד) <b>וְלֵהּ יְהִב שָׁלְטָן וִיקָר וּמַלְכוּ, וְכֹל עַמְמַיָּא, אֻמַּיָּא וְלִשָּׁנַיָּא לֵהּ יִפְלְחוּן. שָׁלְטָנֵהּ שָׁלְטָן עָלַם דִּי־לָא יֶעְדֵּה, וּמַלְכוּתֵהּ דִּי־לָא תִתְחַבַּל.</b> [ולו ניתן שלטון וכבוד ומלכות, וכל העמים, האומות והלשונות לו יעבדו. שלטונו שלטון עולם שלא יסור, ומלכותו – מלכות שלא תינזק.] זהו החזון שרואה דניאל, אך הוא אינו מבין את הדברים.
(טו) <b>אֶתְכְּרִיַּת רוּחִי, אֲנָה, דָנִיֵּאל, בְּגוֹא נִדְנֶה, וְחֶזְוֵי רֵאשִׁי יְבַהֲלֻנַּנִי.</b> [נעתקה, נפעמה או הפכה צרה, קצרה רוחי, אני, דניאל, בתוך נדנָהּ, הגוף שבו היא שוכנת, וחזיונות ראשי יבהלוני.]
(טז) <b>קִרְבֵת עַל־חַד מִן־קָאֲמַיָּא, וְיַצִּיבָא אֶבְעֵא־מִנֵּהּ עַל־כָּל־דְּנָה. וַאֲמַר־לִי וּפְשַׁר מִלַּיָּא יְהוֹדְעִנַּנִי.</b> [קרבתי אל אחד מן העומדים, המלאכים, ואת האמת ביקשתי ממנו שיאמר לי על כל זה – על מראה החיות והדמויות הללו הקמות ובאות ונעלמות. והוא אמר לי, ואת פשר הדברים הודיעני:]
(יז) <b>אִלֵּין חֵיוָתָא רַבְרְבָתָא דִּי אִנִּין אַרְבַּע</b> – <b>אַרְבְּעָה מַלְכִין יְקוּמוּן מִן־אַרְעָא.</b> [החיות הגדולות האלה, שהן ארבע, מרמזות על ארבעה מלכים, ממלכות, שושלות או דרגות שלטון שיקומו מן הארץ,] יופיעו בעולם.
(יח) <b>וִיקַבְּלוּן מַלְכוּתָא קַדִּישֵׁי עֶלְיוֹנִין, וְיַחְסְנוּן מַלְכוּתָא עַד־עָלְמָא וְעַד עָלַם עָלְמַיָּא.</b> [ויקבלו את המלכות קדושי עליונים, המלאכים או: הצדיקים, והם יירשו את המלכות עד עולם ועד עולם-עולמים.] מלכות ה' לא תסור מן העולם.
(יט) <b>אֱדַיִן צְבִית לְיַצָּבָא עַל־חֵיוְתָא רְבִיעָיְתָא דִּי־הֲוָת שָׁנְיָה מִן־כָּלְּהֵן, דְּחִילָה יַתִּירָה, שִׁנַּהּ דִּי־פַרְזֶל, וְטִפְרַהּ דִּי־נְחָשׁ, אָכְלָה, מַדְּקָה, וּשְׁאָרָא בְּרַגְלַהּ רָפְסָה,</b> [אז רציתי לעמוד על משמעותה של החיה הרביעית שהייתה שונה מכולן, מפחידה מאוד, שִׁניה של ברזל, וציפורניה של נחושת, אוכלת, שׁוחקת, ואת השאר ברגלה רומסת,]
(כ) <b>וְעַל קַרְנַיָּא עֲשַׂר דִּי בְרֵאשַׁהּ וְאָחֳרִי דִּי סִלְקַת, וּנְפַלָה מִן־קֳדָמַהּ תְּלָת, וְקַרְנָא דִכֵּן וְעַיְנִין לַהּ וּפֻם מְמַלִּל רַבְרְבָן, וְחֶזְוַהּ רַב מִן־חַבְרָתַהּ.</b> [ועל אודות עשר הקרניים שבראשה ועל הקרן האחרת שעלתה, ונפלו מלפניה שלוש קרניים, והקרן ההיא שעיניים לה ופה מדבר גדולות, ומראהָ של החיה גדול משל חברותיה.] דניאל מוסיף לספר על מה שראה בעקבות החיה הנוראה, כדי לבקש את פשרו:
(כא) <b>חָזֵה הֲוֵית וְקַרְנָא דִכֵּן עָבְדָא קְרָב עִם־קַדִּישִׁין, וְיָכְלָה לְהֹן.</b> [רואה הייתי שהקרן ההיא עושה קרב, נלחמת עם קדושים, מלאכים או צדיקים, ויכולה להם.] כולה שלילה.
(כב) <b>עַד דִּי־אֲתָה עַתִּיק יוֹמַיָּא, וְדִינָא יְהִב לְקַדִּישֵׁי עֶלְיוֹנִין</b> [עד שבא עתיק הימים, הקדוש ברוך הוא, ואת הדין נתן לקדושים העליונים] הוא הוציא את משפטם לאור ורב את ריבם, <b>וְזִמְנָא מְטָה, וּמַלְכוּתָא הֶחֱסִנוּ קַדִּישִׁין.</b> [והזמן הגיע, ואת המלכות ירשו הקדושים] מאותה קרן, שהיא הקצה של החיה הרביעית.
(כג) <b>כֵּן אֲמַר: חֵיוְתָא רְבִיעָיְתָא</b> – <b>מַלְכוּ רְבִיעָאָה תֶּהֱוֵא בְאַרְעָא דִּי תִשְׁנֵא מִן־כָּל־מַלְכְוָתָא, וְתֵאכֻל כָּל־אַרְעָא וּתְדוּשִׁנַּהּ וְתַדְּקִנַּהּ.</b> [כך אמר המלאך: החיה הרביעית – מלכות רביעית תהיה בארץ שתהיה שונה מכל המלכויות, ותאכל, תשחית או תשדוד את כל הארץ ותדוש ותשׁחק אותה.]
(כד) <b>וְקַרְנַיָּא עֲשַׂר</b> – <b>מִנַּהּ, מַלְכוּתָא, עַשְׂרָה מַלְכִין יְקֻמוּן, וְאָחֳרָן יְקוּם אַחֲרֵיהֹן, וְהוּא יִשְׁנֵא מִן־קַדְמָיֵא, וּתְלָתָה מַלְכִין יְהַשְׁפִּל.</b> [ועשר הקרניים – פשרן הוא שממנה, מן המלכות, עשרה מלכים יקומו, ואחרון יקום אחריהם, והוא יהיה שונה מהראשונים, ושלושה מלכים ישפיל.]
(כה) <b>וּמִלִּין לְצַד עִלָּאָה יְמַלִּל, וּלְקַדִּישֵׁי עֶלְיוֹנִין יְבַלֵּא, וְיִסְבַּר לְהַשְׁנָיָה זִמְנִין וְדָת, וְיִתְיַהֲבוּן בִּידֵהּ עַד־עִדָּן וְעִדָּנִין וּפְלַג עִדָּן.</b> [ודברים כלפי האל העליון ידבר, ואת קדושי עליונים הוא ישחית, ויחשוב לשנות זמנים, שבת ומועדים ודת, ואלה יינתנו בידו עד עת ועתים וחצי עת.]
(כו) <b>וְדִינָא יִתִּב, וְשָׁלְטָנֵהּ יְהַעְדּוֹן לְהַשְׁמָדָה וּלְהוֹבָדָה עַד־סוֹפָא.</b> [והדין יֵשב, ואת שלטונו של המלך הזה יסירו להשמיד ולאבד אותו עד הסוף.]
(כז) <b>וּמַלְכוּתָא וְשָׁלְטָנָא וּרְבוּתָא דִּי מַלְכְוָת תְּחוֹת כָּל־שְׁמַיָּא יְהִיבַת לְעַם קַדִּישֵׁי עֶלְיוֹנִין. מַלְכוּתֵהּ מַלְכוּת עָלַם, וְכֹל שָׁלְטָנַיָּא לֵהּ יִפְלְחוּן וְיִשְׁתַּמְּעוּן.</b> [והמלכות והשלטון והגדולה של המלכויות שתחת כל השמים יינתנו לעם קדושי עליונים, ישראל. מלכותו תהיה מלכות עולם, וכל השלטונות לו יעבדו ויישמעו.]
(כח) <b>עַד־כָּה סוֹפָא דִי־מִלְּתָא. אֲנָה, דָנִיֵּאל, שַׂגִּיא רַעְיוֹנַי יְבַהֲלֻנַּנִי, וְזִיוַי יִשְׁתַּנּוֹן עֲלַי, וּמִלְּתָא בְּלִבִּי נִטְרֵת.</b> [עד כאן סוף העניין. אני, דניאל, מחשבותי הבהילו אותי מאוד, וזיווי, אור פני השתנה עלי, ואת הדבר שמרתי, צפנתי בלבי.] דניאל ראה בחלום את חיות הטרף העולות מן הים, ודמות אדם הבאה במרומים. בחיזיון מופיע גם הקדוש ברוך הוא ופמליית משמשיו. אחד המלאכים הסביר לדניאל שהמראה מסמל את מה שעתיד לקרות בעולם – מלכויות שונות יבואו זו אחר זו, ובסופו של דבר תבוא הגאולה.
<h2>פרק ח</h2>
(א) <b>בִּשְׁנַת שָׁלוֹשׁ לְמַלְכוּת בֵּלְאשַׁצַּר הַמֶּלֶךְ, חָזוֹן נִרְאָה אֵלַי, אֲנִי, דָנִיֵּאל, אַחֲרֵי</b> החזון <b>הַנִּרְאָה אֵלַי בַּתְּחִלָּה,</b> בעניין הקודם, העוסק אף הוא במלכויות העתיד.
(ב) <b>וָאֶרְאֶה בֶּחָזוֹן: וַיְהִי בִּרְאֹתִי ו</b>הנה בחזוניֹתִי ו <b>אֲנִי</b> רואה את עצמי <b>בְּשׁוּשַׁן הַבִּירָה אֲשֶׁר בְּעֵילָם הַמְּדִינָה. וָאֶרְאֶה בֶּחָזוֹן וַאֲנִי הָיִיתִי עַל־אוּבַל</b>, יובל של נהר שנקרא <b>אוּלָי.</b>
(ג) <b>וָאֶשָּׂא עֵינַי וָאֶרְאֶה וְהִנֵּה אַיִל אֶחָד עֹמֵד לִפְנֵי</b> אותו <b>הָאֻבָל, וְלוֹ קְרָנָיִם, וְהַקְּרָנַיִם גְּבֹהוֹת, וְהָאַחַת גְּבֹהָה מִן־הַשֵּׁנִית, וְהַגְּבֹהָה עֹלָה</b>, צומחת <b>בָּאַחֲרֹנָה.</b> הקרן הגבוהה החלה לצמוח מאחורי הקרן הנמוכה. לחלופין: היא צמחה לאחר שהקרן הנמוכה ממנה החלה לצמוח.
(ד) <b>רָאִיתִי אֶת־הָאַיִל מְנַגֵּחַ</b> בקרניו הגדולות <b>יָמָּה</b>, למערב <b>וְצָפוֹנָה וָנֶגְבָּה</b>, לדרום, <b>וְכָל</b> ה<b>חַיּוֹת לֹא־יַעַמְדוּ לְפָנָיו, וְאֵין מַצִּיל מִיָּדוֹ,</b> הוא הפיל את כולן <b>וְעָשָׂה</b> בכול <b>כִרְצֹנוֹ וְהִגְדִּיל</b>, גדל והתחזק.
(ה) <b>וַאֲנִי הָיִיתִי מֵבִין,</b> מתבונן בתמונה הזו, <b>וְהִנֵּה צְפִיר־הָעִזִּים</b>, התיש <b>בָּא מִן־הַמַּעֲרָב</b> ונע <b>עַל־פְּנֵי כָל־הָאָרֶץ, וְאֵין נוֹגֵעַ בָּאָרֶץ.</b> הוא לא צעד אלא נראה מרחף, <b>וְהַצָּפִיר</b> הייתה לו <b>קֶרֶן חָזוּת</b>, ניכרת ובולטת <b>בֵּין עֵינָיו.</b>
(ו) <b>וַיָּבֹא</b> התיש בעל הקרן היחידה <b>עַד־הָאַיִל בַּעַל הַקְּרָנַיִם אֲשֶׁר רָאִיתִי</b> אותו <b>עֹמֵד לִפְנֵי הָאֻבָל, וַיָּרָץ אֵלָיו בַּחֲמַת כֹּחוֹ,</b> בחוזק כעסו.
(ז) <b>וּרְאִיתִיו מַגִּיעַ אֵצֶל הָאַיִל, וַיִּתְמַרְמַר</b>, הסתער בזעם <b>אֵלָיו, וַיַּךְ אֶת־הָאַיִל, וַיְשַׁבֵּר אֶת־שְׁתֵּי קְרָנָיו, וְלֹא־הָיָה כֹחַ בָּאַיִל לַעֲמֹד לְפָנָיו. וַיַּשְׁלִיכֵהוּ</b> הצפיר את האיל <b>אַרְצָה וַיִּרְמְסֵהוּ, וְלֹא־הָיָה מַצִּיל לָאַיִל מִיָּדוֹ.</b>
(ח) <b>וּצְפִיר הָעִזִּים הִגְדִּיל</b>, הלך וגדל <b>עַד־מְאֹד, וּכְעָצְמוֹ</b>, וכאשר התעצם, <b>נִשְׁבְּרָה הַקֶּרֶן הַגְּדֹלָה</b> שבמצחו. <b>וַתַּעֲלֶנָה</b>, הופיעה <b>חָזוּת</b>, מראֶה <b>אַרְבַּע</b> קרניים <b>תַּחְתֶּיהָ</b> פונות <b>לְאַרְבַּע רוּחוֹת הַשָּׁמָיִם.</b>
(ט) <b>וּמִן־הָאַחַת מֵהֶם יָצָא קֶרֶן־אַחַת מִצְּעִירָה,</b> ממשהו קטן, <b>וַתִּגְדַּל־יֶתֶר,</b> יותר מהאחרות והיא פנתה <b>אֶל־הַנֶּגֶב וְאֶל־הַמִּזְרָח וְאֶל</b> ארץ <b>הַצֶּבִי,</b> הארץ המפוארת, היפה והנחשקת – ארץ ישראל.
(י) <b>וַתִּגְדַּל</b> הקרן עוד ועוד <b>עַד־צְבָא</b>, מערכות גרמי <b>הַשָּׁמָיִם, וַתַּפֵּל אַרְצָה מִן־הַצָּבָא וּמִן הַכּוֹכָבִים וַתִּרְמְסֵם.</b> היא הגיעה כה גבוה, עד שהשפילה אפילו כוכבים.
(יא) <b>וְעַד</b> ל<b>שַׂר־הַצָּבָא הִגְדִּיל,</b> התפשטה הקרן והגיעה, <b>וּמִמֶּנּוּ</b> – מלפני שר הצבא <b>הוּרַם</b>, הוסר קרבן <b>הַתָּמִיד, וְהֻשְׁלַךְ</b>, נעזב <b>מְכוֹן</b>, מקום <b>מִקְדָּשׁוֹ.</b> הקרן הפילה את המקדש.
(יב) <b>וְצָבָא</b>, המון רב, מלחמה, או: זמן קצוב <b>תִּנָּתֵן עַל</b>, לבטל את <b>הַתָּמִיד בּ</b>גלל <b>פָשַׁע, וְתַשְׁלֵךְ</b>, הקרן הכניעה ורמסה את ה<b>אֱמֶת אַרְצָה, וְעָשְׂתָה וְהִצְלִיחָה.</b> הקרן המשיכה בהצלחותיה.
(יג) <b>וָאֶשְׁמְעָה אֶחָד־קָדוֹשׁ</b>, מלאך <b>מְדַבֵּר. וַיֹּאמֶר</b> קודם לכן <b>אֶחָד קָדוֹשׁ לַפַּלְמוֹנִי</b>, לאותו מלאך עלום <b>הַמְדַבֵּר: עַד־מָתַי</b>, כמה זמן יימשך <b>הֶחָזוֹן</b> על <b>הַתָּמִיד וְהַפֶּשַׁע</b> ה<b>שֹׁמֵם</b>, המשמים, הגורם חורבן? או: עד מתי יעמוד האליל הדומם? ועד מתי <b>תֵּת</b>, יינתנו <b>וְקֹדֶשׁ וְצָבָא</b>, המקדש וצבא השמים ל<b>מִרְמָס</b>?
(יד) גם התשובה ניתנת במשל וחידה: <b>וַיֹּאמֶר</b> אותו קדוש <b>אֵלַי: עַד עֶרֶב בֹּקֶר אַלְפַּיִם וּשְׁלֹשׁ מֵאוֹת.</b> המצב אמור להימשך אלפיים ושלוש מאות יחידות זמן כלשהן, אולי ימים, <b>וְ</b>אז <b>נִצְדַּק קֹדֶשׁ,</b> יוכר שהקודש צודק. הוא לא יהיה עוד שבור ורצוץ, אלא ינצח ויעמוד על מכונו. אלו הדברים שדניאל ראה ושמע.
(טו) <b>וַיְהִי בִּרְאֹתִי, אֲנִי, דָנִיֵּאל, אֶת־הֶחָזוֹן וָאֲבַקְשָׁה בִינָה,</b> ניסיתי להבין מה ראיתי, <b>וְהִנֵּה עֹמֵד לְנֶגְדִּי</b> מישהו שנראה <b>כְּמַרְאֵה־גָבֶר,</b> והוא בעצם מלאך.
(טז) <b>וָאֶשְׁמַע קוֹל־אָדָם בֵּין</b> הסבך של הנהר <b>אוּלָי, וַיִּקְרָא</b> אל המלאך הנראה גבר <b>וַיֹּאמַר: גַּבְרִיאֵל, הָבֵן</b>, הסבר <b>לְהַלָּז</b>, לאיש ההוא – דניאל <b>אֶת־הַמַּרְאֶה</b> שחזה בו.
(יז) <b>וַיָּבֹא</b> המלאך <b>אֵצֶל עָמְדִי,</b> ליד מקום עמידתי, <b>וּבְבֹאוֹ נִבְעַתִּי,</b> פחדתי מאוד, <b>וָאֶפְּלָה עַל־פָּנָי</b> בגלל עצמתה של התגלות המלאך. <b>וַיֹּאמֶר אֵלַי: הָבֵן בֶּן־אָדָם כִּי לְעֶת־קֵץ,</b> על תקופה מאוחרת מאוד, על הימים שעד סוף ההיסטוריה, מדבר <b>הֶחָזוֹן.</b>
(יח) <b>וּבְדַבְּרוֹ עִמִּי נִרְדַּמְתִּי עַל־פָּנַי אָרְצָה.</b> אף על פי שדניאל לא שמע את דבר ה' במישרין, אפילו הקרבה למלאך הפילה עליו אימה עד שנפל והתעלף. <b>וַיִּגַּע־בִּי</b>, העניק לי כוח <b>וַיַּעֲמִידֵנִי</b> שוב <b>עַל־עָמְדִי.</b>
(יט) <b>וַיֹּאמֶר: הִנְנִי מוֹדִיעֲךָ אֵת אֲשֶׁר־יִהְיֶה בְּאַחֲרִית הַזָּעַם, כִּי לְמוֹעֵד</b>, בזמן המיועד לכך יגיע <b>קֵץ,</b> ויתגלה לעיני כול.
(כ) והוא מפרט: <b>הָאַיִל אֲשֶׁר־רָאִיתָ בַּעַל</b> שתי <b>הַקְּרָנָיִם</b> מייצג את <b>מַלְכֵי מָדַי וּפָרָס,</b> שכן המלכות הפרסית נבנתה מצירוף שני עמים: תחילה מָלך המלך המדי, ואחריו – המלך הפרסי, הגדול יותר.
(כא) <b>וְהַצָּפִיר, הַשָּׂעִיר</b>, שעיר העזים הוא <b>מֶלֶךְ יָוָן, וְהַקֶּרֶן הַגְּדוֹלָה אֲשֶׁר בֵּין־עֵינָיו הוּא הַמֶּלֶךְ הָרִאשׁוֹן</b> שימלוך ביוון.
(כב) <b>ו</b>פשר מראה הקרן <b>הַנִּשְׁבֶּרֶת וַתַּעֲמֹדְנָה אַרְבַּע</b> קרניים <b>תַּחְתֶּיהָ</b> – <b>אַרְבַּע מַלְכֻיּוֹת מִגּוֹי</b> זה – יוון <b>יַעֲמֹדְנָה,</b> יצמחו, <b>וְ</b>אולם הדבר <b>לֹא</b> יהיה <b>בְכֹחוֹ.</b> לא המלך הראשון יבנה אותן, אלא הן ייבנו מעצמן.
(כג) <b>וּבְאַחֲרִית מַלְכוּתָם</b>, <b>כְּהָתֵם</b>, ככלות <b>הַפֹּשְׁעִים יַעֲמֹד מֶלֶךְ</b> שיהיה <b>עַז־פָּנִים ו</b>גם <b>מֵבִין חִידוֹת.</b> תהיה בו חכמה, ועליו מרמזת הקרן הקטנה שצומחת וגדלה בין העיניים.
(כד) <b>וְעָצַם</b>, יחזק <b>כֹּחוֹ, וְלֹא</b> יהיה זה <b>בְכֹחוֹ</b> שלו, <b>וְנִפְלָאוֹת</b>, בדרכים פלאיות <b>יַשְׁחִית וְהִצְלִיחַ וְעָשָׂה, וְהִשְׁחִית עֲצוּמִים</b>, את החזקים <b>ו</b>בעיקר יציק ל<b>עַם־קְדֹשִׁים,</b> ישראל.
(כה) <b>וְעַל שִׂכְלוֹ</b> המחבל תחבולות יתבסס אותו המלך, ולא על גבורה מיוחדת, <b>וְהִצְלִיח</b>ה ה<b>מִרְמָה בְּיָדוֹ.</b> הוא ירמה את אלה שאיננו יכול לעמוד כנגדם, <b>וּבִלְבָבוֹ יַגְדִּיל,</b> יתגאה, <b>וּבְשַׁלְוָה</b>, כשאחרים שאננים ואינם שמים לב, הוא <b>יַשְׁחִית רַבִּים, ו</b>אפילו <b>עַל שַׂר־שָׂרִים</b>, 'שר הצבא' שבחלום, <b>יַעֲמֹד,</b> יקום לריב, <b>וּ</b>בסופו של דבר <b>בְאֶפֶס יָד</b>, בלי שיד כלשהי תכה בו, <b>יִשָּׁבֵר.</b> כשיגיע זמנו, הוא ייפול מעצמו.
(כו) <b>וּמַרְאֵה הָעֶרֶב וְהַבֹּקֶר אֲשֶׁר נֶאֱמַר,</b> אף על פי שמהות התאריכים הללו אינה ברורה לך – <b>אֱמֶת הוּא. וְאַתָּה סְתֹם</b>, העלם את <b>הֶחָזוֹן, כִּי</b> הוא לא יתקיים מיד, אלא <b>לְיָמִים</b>, בעוד ימים <b>רַבִּים,</b> שהרי מלכות מדי ופרס נמשכה מאות שנים אחרי דניאל.
(כז) <b>וַאֲנִי, דָנִיֵּאל, נִהְיֵיתִי</b>, נחלשתי, התייסרתי לאחר החזון <b>וְנֶחֱלֵיתִי יָמִים. ו</b>לאחר מכן <b>אָקוּם</b>, התחזקתי <b>וָאֶעֱשֶׂה</b> שוב <b>אֶת־מְלֶאכֶת הַמֶּלֶךְ.</b> <b>וָאֶשְׁתּוֹמֵם עַל־הַמַּרְאֶה וְאֵין מֵבִין</b> את פרטיו. נבואה זו מתייחסת לעתיד רחוק מאוד, וכעת היא אפופה בערפל.
<h2>פרק ט</h2>
(א) <b>בִּשְׁנַת אַחַת לְדָרְיָוֶשׁ בֶּן־אֲחַשְׁוֵרוֹשׁ מִזֶּרַע מָדָי,</b> הוא דריוש הראשון <b>אֲשֶׁר הָמְלַךְ עַל מַלְכוּת כַּשְׂדִּים,</b> בבל, לאחר שכבש אותה.
(ב) <b>בִּשְׁנַת אַחַת לְמָלְכוֹ, אֲנִי, דָּנִיֵּאל, בִּינֹתִי</b>, התבוננתי <b>בַּסְּפָרִים</b> בעניין <b>מִסְפַּר הַשָּׁנִים אֲשֶׁר הָיָה דְבַר־ה' אֶל־יִרְמְיָה הַנָּבִיא, לְמַלֹּאות לְחָרְבוֹת יְרוּשָׁלִַם שִׁבְעִים שָׁנָה.</b> מצאתי שהנביא ירמיהו ניבא שירושלים תחרב למשך שבעים שנה, ואז ישראל ייפקדו, אבל אינני רואה זאת. מלכות בבל אמנם נפלה, אבל הגאולה לא באה.
(ג) <b>וָאֶתְּנָה אֶת־פָּנַי</b>, מגמתי <b>אֶל־אֲדֹנָי הָאֱלֹהִים לְבַקֵּשׁ תְּפִלָּה וְתַחֲנוּנִים בְּצוֹם וְשַׂק וָאֵפֶר.</b>
(ד) <b>וָאֶתְפַּלְלָה לַה' אֱלֹהַי, וָאֶתְוַדֶּה וָאֹמְרָה</b>, וכך אמרתי בתפילתי ובוידויי<b>: אָנָּא אֲדֹנָי, הָאֵל הַגָּדוֹל וְהַנּוֹרָא, שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְוֹתָיו.</b>
(ה) אחרי הפתיחה מגיע הווידוי: <b>חָטָאנוּ וְעָוִינוּ,</b> עשינו עוונות, <b>הִרְשַׁעְנוּ וּמָרָדְנוּ וְסוֹר</b>, סרנו <b>מִמִּצְוֹתֶךָ וּמִמִּשְׁפָּטֶיךָ,</b>
(ו) <b>וְלֹא שָׁמַעְנוּ אֶל־עֲבָדֶיךָ הַנְּבִיאִים אֲשֶׁר דִּבְּרוּ בְּשִׁמְךָ אֶל־מְלָכֵינוּ, שָׂרֵינוּ וַאֲבֹתֵינוּ וְאֶל כָּל־עַם הָאָרֶץ.</b> הרי הזהרת אותנו על ידי הנביאים, ובכל זאת לא הקשבנו.
(ז) <b>לְךָ, אֲדֹנָי, הַצְּדָקָה,</b> הצדק אתך, <b>וְלָנוּ בֹּשֶׁת הַפָּנִים כַּיּוֹם הַזֶּה,</b> כפי שאנו רואים כעת, <b>לְאִישׁ יְהוּדָה וּלְיֹשְׁבֵי יְרוּשָׁלִַם וּלְכָל־יִשְׂרָאֵל הַקְּרֹבִים וְהָרְחֹקִים</b> הנמצאים <b>בְּכָל־הָאֲרָצוֹת אֲשֶׁר הִדַּחְתָּם</b>, פיזרת אותם <b>שָׁם.</b> מלבד אנשי יהודה כל ישראל הוגלו כבר שנים רבות קודם לכן על ידי האשורים, ונראה שהיו עוד גלויות במקומות שונים. <b>בְּמַעֲלָם אֲשֶׁר מָעֲלוּ־בָךְ,</b> בגלל חטאיהם הבוגדניים כלפיך.
(ח) <b>ה', לָנוּ בֹּשֶׁת הַפָּנִים</b> – <b>לִמְלָכֵינוּ, לְשָׂרֵינוּ וְלַאֲבֹתֵינוּ אֲשֶׁר חָטָאנוּ לָךְ.</b> כולנו – מן ההנהגה העליונה ומטה – צריכים להתבייש.
(ט) <b>לַאדֹנָי אֱלֹהֵינוּ הָרַחֲמִים וְהַסְּלִחוֹת כִּי מָרַדְנוּ בּוֹ.</b> כיוון שמרדנו בו, כל מה שנותר בידינו לעשות הוא לבקש את רחמיו וסליחתו.
(י) <b>וְלֹא שָׁמַעְנוּ בְּקוֹל ה' אֱלֹהֵינוּ לָלֶכֶת בְּתוֹרֹתָיו אֲשֶׁר נָתַן לְפָנֵינוּ בְּיַד עֲבָדָיו הַנְּבִיאִים.</b> קיבלנו את התורה, ונמסרו לנו גם דברי תוכחות והוראות מפי הנביאים,
(יא) <b>וְכָל־יִשְׂרָאֵל עָבְרוּ אֶת־תּוֹרָתֶךָ, וְסוֹר</b>, סרו מן הדרך <b>לְבִלְתִּי שְׁמוֹעַ בְּקֹלֶךָ, וַתִּתַּךְ</b>, ניתכה <b>עָלֵינוּ הָאָלָה</b>, הקללה <b>וְהַשְּׁבֻעָה</b>, דברי הברית <b>אֲשֶׁר כְּתוּבָה בְּתוֹרַת מֹשֶׁה עֶבֶד־הָאֱלֹהִים, כִּי חָטָאנוּ לוֹ.</b> כיוון שעזבנו את ה', התקיימו בנו כל הקללות הכתובות בתורה בפרשיות התוכחה שנאמרו בבואנו בברית עם ה'.
(יב) <b>וַיָּקֶם</b> ה' <b>אֶת־דְּבָרוֹ אֲשֶׁר־דִּבֶּר עָלֵינוּ וְעַל־שֹׁפְטֵינוּ אֲשֶׁר שְׁפָטוּנוּ, לְהָבִיא עָלֵינוּ רָעָה גְדֹלָה אֲשֶׁר לֹא־נֶעֶשְׂתָה תַּחַת כָּל־הַשָּׁמַיִם כַּאֲשֶׁר נֶעֶשְׂתָה בִּירוּשָׁלִָם.</b>
(יג) <b>כַּאֲשֶׁר</b>, כפי מה ש<b>כָּתוּב בְּתוֹרַת מֹשֶׁה, אֵת כָּל־הָרָעָה הַזֹּאת בָּאָה עָלֵינוּ. וְלֹא־חִלִּינוּ</b>, התחננו, ריצינו <b>אֶת־פְּנֵי ה' אֱלֹהֵינוּ לָשׁוּב מֵעֲוֹנֵינוּ וּלְהַשְׂכִּיל</b>, ללמוד ולהתבונן <b>בַּאֲמִתֶּךָ.</b> כמו שנאמר בתוכחה, קרו אסונות קטנים ולא שמנו לב אליהם; קרו אסונות גדולים יותר, ועדיין התעלמנו מהם. על כן ראויים אנו לעונש.
(יד) <b>וַיִּשְׁקֹד ה' עַל־הָרָעָה,</b> ה' שמר להביא את הרעה בזמן, <b>וַיְבִיאֶהָ עָלֵינוּ, כִּי־צַדִּיק</b>, צודק <b>ה' אֱלֹהֵינוּ עַל־כָּל־מַעֲשָׂיו אֲשֶׁר עָשָׂה.</b> איננו יכולים לבוא בטענות, שהרי הוא הזהיר אותנו מראש, <b>וְלֹא שָׁמַעְנוּ בְּקֹלוֹ.</b>
(טו) <b>וְעַתָּה, אֲדֹנָי אֱלֹהֵינוּ, אֲשֶׁר הוֹצֵאתָ אֶת־עַמְּךָ מֵאֶרֶץ מִצְרַיִם בְּיָד חֲזָקָה, וַתַּעַשׂ־לְךָ שֵׁם</b> והתפרסמת בגדולתך ובמעשיך <b>כַּיּוֹם הַזֶּה,</b> כמו שידוע היום – לפניך אנחנו מתוודים: <b>חָטָאנוּ</b> ו<b>רָשָׁעְנוּ.</b>
(טז) <b>אֲדֹנָי, כְּכָל־צִדְקֹתֶךָ יָשָׁב</b>, יחזור למצבו הקודם, יֵרגע <b>נָא אַפְּךָ וַחֲמָתְךָ</b>, כעסך <b>מֵעִירְךָ יְרוּשָׁלִַם הַר־קָדְשֶׁךָ.</b> לאחר שהכית אותנו, סלח נא לנו <b>כִּי בַחֲטָאֵינוּ וּבַעֲוֹנוֹת אֲבֹתֵינוּ יְרוּשָׁלִַם וְעַמְּךָ</b> נתונים <b>לְחֶרְפָּה לְכָל־סְבִיבֹתֵינוּ.</b> חרפה היא שישראל נותרו דוגמה לעם בלי ארץ ובלי מקום מבטחים.
(יז) <b>וְעַתָּה שְׁמַע, אֱלֹהֵינוּ, אֶל־תְּפִלַּת עַבְדְּךָ וְאֶל־תַּחֲנוּנָיו,</b> תפילתי ותחנוני, <b>וְהָאֵר פָּנֶיךָ עַל־מִקְדָּשְׁךָ הַשָּׁמֵם לְמַעַן אֲדֹנָי.</b> עשה למענך, זה מה שאני יכול לבקש.
(יח) <b>הַטֵּה, אֱלֹהַי, אָזְנְךָ וּשֲׁמָע, פְּקַח עֵינֶיךָ וּרְאֵה</b> את <b>שֹׁמְמֹתֵינוּ וְ</b>את <b>הָעִיר אֲשֶׁר־נִקְרָא שִׁמְךָ עָלֶיהָ.</b> ראה כיצד נראית העיר שהייתה עירך ובה עמד מקדשך, <b>כִּי לֹא עַל־צִדְקֹתֵינוּ אֲנַחְנוּ מַפִּילִים</b>, שוטחים <b>תַּחֲנוּנֵינוּ לְפָנֶיךָ.</b> איננו באים לטעון שאנחנו צודקים ושמגיע לנו, <b>כִּי</b> אם <b>עַל־רַחֲמֶיךָ הָרַבִּים.</b> אנו פונים אל רחמיך האינסופיים.
(יט) <b>אֲדֹנָי, שְׁמָעָה,</b> שְׁמע<b>; אֲדֹנָי, סְלָחָה,</b> סְלח; <b>אֲדֹנָי, הַקְשִׁיבָה,</b> הקשב <b>וַעֲשֵׂה</b> את בקשתנו ו<b>אַל־תְּאַחַר.</b> וכל זאת <b>לְמַעַנְךָ, אֱלֹהַי, כִּי־שִׁמְךָ נִקְרָא עַל־עִירְךָ וְעַל־עַמֶּךָ.</b> מכיוון שאנחנו נקראים בשמך, וירושלים היא עירך, אנחנו מבקשים סליחה ומחילה כדי שלא יחולל שמך.
(כ) <b>וְעוֹד אֲנִי מְדַבֵּר וּמִתְפַּלֵּל וּמִתְוַדֶּה</b> על <b>חַטָּאתִי וְחַטַּאת עַמִּי יִשְׂרָאֵל, וּמַפִּיל תְּחִנָּתִי לִפְנֵי ה' אֱלֹהַי עַל הַר</b> ה<b>קֹדֶשׁ</b> של <b>אֱלֹהָי</b>.
(כא) ו<b>ְעוֹד אֲנִי מְדַבֵּר בַּתְּפִלָּה, וְהָאִישׁ גַּבְרִיאֵל,</b> הוא המלאך <b>אֲשֶׁר רָאִיתִי</b> בדמות איש <b>בֶחָזוֹן בַּתְּחִלָּה</b>, הקודם, <b>מֻעָף בִּיעָף,</b> מעופף במהירות ו<b>נֹגֵעַ</b>, מגיע <b>אֵלַי כְּעֵת מִנְחַת־עָרֶב</b>, זמן הקרבת קרבן התמיד של בין-הערביים והמנחה שלאחריו. נראה שדניאל צם והתפלל כל היום, ולעת ערב הגיע אליו המלאך.
(כב) <b>וַיָּבֶן,</b> הוא הסביר לי <b>וַיְדַבֵּר עִמִּי, וַיֹּאמַר: דָּנִיֵּאל, עַתָּה יָצָאתִי לְהַשְׂכִּילְךָ,</b> ללמד אותך <b>בִינָה</b>.
(כג) כבר <b>בִּתְחִלַּת תַּחֲנוּנֶיךָ יָצָא דָבָר,</b> נגזר שמגיע לך לקבל מענה, <b>וַאֲנִי בָּאתִי לְהַגִּיד</b> לך מה שביקשת לדעת, <b>כִּי</b> איש <b>חֲמוּדוֹת</b>, נחמד ויקר <b>אָתָּה, וּבִין,</b> תן דעתך להבין <b>בַּדָּבָר, וְהָבֵן בַּ</b>משמעות <b>המַּרְאֶה</b>:
(כד) <b>שָׁבֻעִים שִׁבְעִים</b>, שבעים יחידות זמן שנקראות 'שבוע', בין שמדובר בשבע שנים או בשבעים שנה, <b>נֶחְתַּךְ</b>, נגזרו <b>עַל־עַמְּךָ וְעַל־עִיר קָדְשֶׁךָ.</b> הגלות הארוכה או הייסורים הממושכים שבינתיים נועדו <b>לְכַלֵּא,</b> לכלות את <b>הַפֶּשַׁע וּלְהָתֵם</b>, לסיים <b>חַטָּאת וּלְכַפֵּר עָוֹן וּלְהָבִיא צֶדֶק עֹלָמִים.</b> מכאן שאין מדובר פה על הזמן הקרוב דווקא אלא על היסטוריה רחוקה. <b>וְלַחְתֹּם חָזוֹן וְנָבִיא, וְלִמְשֹׁחַ</b>, להכתיר, לנשא <b>קֹדֶשׁ קָדָשִׁים.</b> הקודש יחזור בכל גדולתו. חשבון הזמן ייגמר, והמלכות תשוב ותיבנה.
(כה) <b>וְתֵדַע וְתַשְׂכֵּל מִן־מֹצָא דָבָר,</b> מתוך דברי ה' שיצאו, <b>לְהָשִׁיב וְלִבְנוֹת יְרוּשָׁלִַם עַד</b> בוא <b>מָשִׁיחַ נָגִיד</b>, מנהיג וראש. בתוך שבעים ה'שבועים' הללו יש תקופות של עלייה ויש תקופות של ירידה, יש <b>שָׁבֻעִים שִׁבְעָה</b>, <b>וְ</b>יש <b>שָׁבֻעִים שִׁשִּׁים וּשְׁנַיִם,</b> ואז <b>תָּשׁוּב וְנִבְנְתָה רְחוֹב וְחָרוּץ.</b> רחובות העיר וחריצי ההגנה שלה ייבנו, <b>וּבְצוֹק</b>, בקושי יהיו <b>הָעִתִּים,</b> הזמנים. תהיה אז מצוקה.
(כו) <b>וְאַחֲרֵי הַשָּׁבֻעִים שִׁשִּׁים וּשְׁנַיִם יִכָּרֵת מָשִׁיחַ וְאֵין לוֹ</b> מקום, או: ואיננו, <b>וְ</b>את <b>הָעִיר וְהַקֹּדֶשׁ יַשְׁחִית עַם נָגִיד</b>, העם השולט <b>הַבָּא, וְקִצּוֹ</b>, הקץ שהעם הזה יביא יהיה <b>בַשֶּׁטֶף,</b> במהירות ובחוזק, <b>וְעַד קֵץ מִלְחָמָה</b>, המלחמה האחרונה תהיה ירושלים <b>נֶחֱרֶצֶת שֹׁמֵמוֹת,</b> הרוסה ושוממת.
(כז) <b>וְהִגְבִּיר</b>, יחזק <b>בְּרִית לָרַבִּים שָׁבוּעַ אֶחָד.</b> תהיה תקופה שבה תהיה אחדות בין רבים, <b>וַחֲצִי הַשָּׁבוּעַ יַשְׁבִּית זֶבַח וּמִנְחָה, וְעַל</b> מקום הזבח והמנחה יעמוד <b>כְּנַף שִׁקּוּצִים</b>, האליל המכונף ה<b>מְשׁוֹמֵם,</b> ההרסני, <b>וְ</b>המצב יימשך <b>עַד־כָּלָה וְנֶחֱרָצָה</b> עד שכל החורבן והכריתה <b>תִּתַּךְ</b>, תיפול <b>עַל</b> המקום ה<b>שׁוֹמֵם</b>. דניאל אינו מקבל דברי תנחומים, ואפילו לא תשובה ברורה על שאלתו בדבר נבואת ירמיהו. אולי מפני מעלתו מחליטים לגלות בפניו תמונה רחבה יותר, ולכן המלאך גבריאל מסביר לו שהקץ יגיע רק לאחר זמן שיימשך מאות ואולי אלפי שנים. עתידה להתרחש מלחמה גדולה שאחריה ישררו שממה וחורבן. ייתכן שיהיו אנשים שיבגדו, והאחרים יישארו נאמנים, אבל בסופו של התהליך תהיה תקווה, כמו שייאמר בהמשך.
<h2>פרק י</h2>
(א) <b>בִּשְׁנַת שָׁלוֹשׁ לְכוֹרֶשׁ מֶלֶךְ פָּרַס דָּבָר נִגְלָה לְדָנִיֵּאל, אֲשֶׁר־נִקְרָא שְׁמוֹ בֵּלְטְאשַׁצַּר,</b> <b>ו</b>מלבד הדבר עצמו, גם <b>אֱמֶת הַדָּבָר וְצָבָא גָדוֹל,</b> פשר המראה והתקיימותו על פרטיו הרבים נגלו לו, <b>וּבִין</b>, הוא הבין <b>אֶת־הַדָּבָר, וּבִינָה</b>, והסבר ניתן <b>לוֹ בַּמַּרְאֶה.</b>
(ב) וכאן עובר לגוף ראשון: <b>בַּיָּמִים הָהֵם אֲנִי, דָנִיֵּאל, הָיִיתִי מִתְאַבֵּל</b> שוב על החורבן וספיחיו <b>שְׁלֹשָׁה שָׁבֻעִים יָמִים</b>, שלושה שבועות.
(ג) לא התאבלתי מתוך צום גמור, אלא <b>לֶחֶם חֲמֻדוֹת</b>, לחם משובח שחומדים אותו, <b>לֹא אָכַלְתִּי,</b> אלא לחם פשוט וזול, <b>וּבָשָׂר וָיַיִן לֹא־בָא אֶל־פִּי, וְסוֹךְ לֹא־סָכְתִּי</b>, לא משחתי את גופי בשמן <b>עַד־מְלֹאת,</b> ששלמו <b>שְׁלֹשֶׁת שָׁבֻעִים יָמִים.</b> במשך שלושה שבועות חייתי בתכלית הפשטות, בלי מעדנים ותענוג.
(ד) <b>וּבְיוֹם עֶשְׂרִים וְאַרְבָּעָה לַחֹדֶשׁ הָרִאשׁוֹן, וַאֲנִי הָיִיתִי עַל יַד הַנָּהָר הַגָּדוֹל, הוּא חִדָּקֶל,</b> שאינו רחוק מהעיר בבל.
(ה) <b>וָאֶשָּׂא אֶת־עֵינַי וָאֵרֶא וְהִנֵּה אִישׁ־אֶחָד לָבוּשׁ בַּדִּים,</b> בגדי פשתן, <b>וּמָתְנָיו חֲגֻרִים בּ</b>חגורת <b>כֶתֶם אוּפָז,</b> זהב מובחר,
(ו) <b>וּגְוִיָּתוֹ</b>, גופו <b>כְתַרְשִׁישׁ,</b> התרשיש היא אבן יקרה וגם שם של ים, <b>וּפָנָיו</b> מאירות <b>כְּמַרְאֵה בָרָק, וְעֵינָיו</b> – <b>כְּלַפִּידֵי אֵשׁ, וּזְרֹעֹתָיו וּמַרְגְּלֹתָיו</b>, רגליו – <b>כְּעֵין נְחֹשֶׁת קָלָל,</b> מצוחצחת, <b>וְקוֹל דְּבָרָיו</b> – <b>כְּקוֹל הָמוֹן,</b> כקולם של אנשים רבים. זוהי דמות אדירה שכולה זוהרת.
(ז) <b>וְרָאִיתִי אֲנִי, דָנִיֵּאל, לְבַדִּי אֶת־הַמַּרְאָה, וְהָאֲנָשִׁים אֲשֶׁר הָיוּ עִמִּי</b>, אולי חנניה, מישאל ועזריה <b>לֹא רָאוּ אֶת־הַמַּרְאָה,</b> שהרי לא היה זה מראה לעיני בשר אלא התגלות נבואית, והיא לא הופנתה אליהם, <b>אֲבָל חֲרָדָה גְדֹלָה נָפְלָה עֲלֵיהֶם.</b> אף על פי שלא יכלו לראות את הדבר בחדות ובבהירות כדניאל, בהיותם אנשים גדולים, הם הרגישו באופן עמום אימה, ולכן – <b>וַיִּבְרְחוּ בְּהֵחָבֵא.</b>
(ח) <b>וַאֲנִי נִשְׁאַרְתִּי לְבַדִּי וָאֶרְאֶה אֶת־הַמַּרְאָה הַגְּדֹלָה הַזֹּאת, וְלֹא נִשְׁאַר־בִּי כֹּחַ</b> לעמוד ולשאת את המראה, <b>וְהוֹדִי</b>, הדרי, מראה פני <b>נֶהְפַּךְ עָלַי לְמַשְׁחִית,</b> הושחת, <b>וְלֹא עָצַרְתִּי כֹּחַ,</b> החזקתי מעמד.
(ט) <b>וָאֶשְׁמַע אֶת־קוֹל דְּבָרָיו</b> של האיש, <b>וּכְשָׁמְעִי אֶת־קוֹל דְּבָרָיו וַאֲנִי הָיִיתִי נִרְדָּם,</b> שוכב ללא הכרה <b>עַל־פָּנַי, וּפָנַי אָרְצָה,</b> כלפי הקרקע.
(י) <b>וְהִנֵּה</b> בעודי שוכב על הארץ כדמות <b>יָד נָגְעָה בִּי, וַתְּנִיעֵנִי</b>, היא הרימה אותי לעמוד <b>עַל־בִּרְכַּי וְכַפּוֹת יָדָי.</b>
(יא) <b>וַיֹּאמֶר אֵלַי: דָּנִיֵּאל אִישׁ־חֲמֻדוֹת,</b> האיש הנחמד, הנבחר, <b>הָבֵן בַּדְּבָרִים אֲשֶׁר אָנֹכִי דֹבֵר אֵלֶיךָ וַעֲמֹד עַל־עָמְדֶךְ,</b> על מקומך להקשיב לדברי <b>כִּי עַתָּה שֻׁלַּחְתִּי אֵלֶיךָ. וּבְדַבְּרוֹ עִמִּי אֶת־הַדָּבָר הַזֶּה עָמַדְתִּי מַרְעִיד.</b> דניאל אכן הצליח לעמוד, אבל הוא רעד מהאימה הגדולה שבנוכחות המלאך.
(יב) <b>וַיֹּאמֶר אֵלַי</b> האיש לבוש הבדים, שזוהה עם המלאך גבריאלֵלַי <b>:</b> <b>אַל־תִּירָא, דָנִיֵּאל, כִּי מִן־הַיּוֹם הָרִאשׁוֹן אֲשֶׁר נָתַתָּ אֶת־לִבְּךָ לְהָבִין וּלְהִתְעַנּוֹת לִפְנֵי אֱלֹהֶיךָ, נִשְׁמְעוּ דְבָרֶיךָ</b> לפני ה', <b>וַאֲנִי בָאתִי בִּ</b>גלל <b>דְבָרֶיךָ.</b>
(יג) <b>וְשַׂר</b>, המלאך, הכוח של <b>מַלְכוּת פָּרַס עֹמֵד לְנֶגְדִּי,</b> ואנחנו במאבק זה עם זה <b>עֶשְׂרִים וְאֶחָד יוֹם</b> כדי להגן על ישראל מפני שר מלכות פרס היוצא ופועל בעולם. <b>וְהִנֵּה מִיכָאֵל אַחַד הַשָּׂרִים</b>, המלאכים <b>הָרִאשֹׁנִים</b> במעלה <b>בָּא לְעָזְרֵנִי, וַאֲנִי נוֹתַרְתִּי</b> במשך כל הימים שהיית מסוגף <b>שָׁם, אֵצֶל מַלְכֵי פָרָס.</b>
(יד) <b>וּבָאתִי</b> עכשיו <b>לַהֲבִינְךָ</b>, להסביר לך <b>אֵת אֲשֶׁר־יִקְרָה לְעַמְּךָ בְּאַחֲרִית הַיָּמִים, כִּי־עוֹד</b> יהיה <b>חָזוֹן לַיָּמִים</b> הללו שיראה מה יקרה בהם.
(טו) <b>וּבְדַבְּרוֹ עִמִּי כַּדְּבָרִים הָאֵלֶּה נָתַתִּי</b>, השפלתי <b>פָנַי אַרְצָה וְנֶאֱלָמְתִּי.</b> לא יכולתי לדבר או להגיב בכלל.
(טז) <b>וְהִנֵּה</b> מישהו <b>כִּדְמוּת בְּנֵי אָדָם נֹגֵעַ עַל־שְׂפָתָי, וָאֶפְתַּח</b> בעקבות זאת את <b>פִּי וָאֲדַבְּרָה וָאֹמְרָה</b>, וכך אמרתי <b>אֶל־הָעֹמֵד לְנֶגְדִּי: אֲדֹנִי, בַּמַּרְאָה</b>, כבר בראותי אותך אני מרגיש כאילו <b>נֶהֶפְכוּ צִירַי עָלַי,</b> נעקרו אברי הפנימיים, <b>וְלֹא עָצַרְתִּי כֹּחַ,</b> החזקתי מעמד.
(יז) <b>וְהֵיךְ</b>, איך <b>יוּכַל עֶבֶד אֲדֹנִי זֶה</b>, אוכל אני <b>לְדַבֵּר עִם־אֲדֹנִי זֶה</b>, אתך?! <b>וַאֲנִי מֵעַתָּה לֹא־יַעֲמָד־בִּי כֹּחַ, וּנְשָׁמָה לֹא נִשְׁאֲרָה־בִי.</b>
(יח) <b>וַיֹּסֶף וַיִּגַּע־בִּי</b> הדמות הנראית <b>כְּמַרְאֵה אָדָם וַיְחַזְּקֵנִי,</b> הרגשתי שהוא מחזק אותי,
(יט) <b>וַיֹּאמֶר: אַל־תִּירָא, אִישׁ־חֲמֻדוֹת, שָׁלוֹם לָךְ, חֲזַק וַחֲזָק. וּכְדַבְּרוֹ עִמִּי הִתְחַזַּקְתִּי, וָאֹמְרָה: יְדַבֵּר אֲדֹנִי, כִּי חִזַּקְתָּנִי,</b> וכעת אני מסוגל לשמוע.
(כ) <b>וַיֹּאמֶר: הֲיָדַעְתָּ לָמָּה־בָּאתִי אֵלֶיךָ</b>? – על מנת לספר לך מה קורה ומה עתיד לקרות. <b>וְעַתָּה אָשׁוּב לְהִלָּחֵם עִם־שַׂר פָּרָס. ו</b>כאשר <b>אֲנִי יוֹצֵא</b> ממלחמתי עם שר פרס<b>, וְהִנֵּה שַׂר־יָוָן בָּא.</b> לאחר ההתמודדות עם מלכות פרס, תשלוט בעולם מלכות יוון.
(כא) <b>אֲבָל אַגִּיד לְךָ אֶת־הָרָשׁוּם בִּכְתָב אֱמֶת, וְאֵין</b> אף <b>אֶחָד מִתְחַזֵּק עִמִּי</b>, מסייע בידי להתגבר <b>עַל־אֵלֶּה</b> – השרים, <b>כִּי אִם־מִיכָאֵל שַׂרְכֶם.</b> מיכאל הוא אחד המלאכים הגדולים, וכשם שיש שרים למלכות פרס ולמלכות יוון, כך מיכאל הוא שר ישראל, והוא המייצג אותם. כשגבריאל ניסה לעזור לנביא, כביכול, להילחם נגד מלכי אומות העולם המשעבדים את ישראל, הגיע מיכאל לסייע בידו.
<h2>פרק יא</h2>
(א) בהווה מיכאל מחזק אותי במלחמתי, <b>ו</b>אילו בעבר <b>אֲנִי</b>, גבריאל, <b>בִּשְׁנַת אַחַת לְדָרְיָוֶשׁ הַמָּדִי עָמְדִי</b>, הייתי עומד <b>ל</b>היות <b>מַחֲזִיק וּלְמָעוֹז לוֹ</b> – למיכאל.
(ב) <b>וְעַתָּה</b> בשורת <b>אֱמֶת</b> הנוגעת בעתיד <b>אַגִּיד לָךְ: הִנֵּה־עוֹד שְׁלֹשָׁה מְלָכִים עֹמְדִים לְפָרַס, וְ</b>המלך <b>הָרְבִיעִי יַעֲשִׁיר עֹשֶׁר־גָּדוֹל מִכֹּל. וּכְחֶזְקָתוֹ</b>, כשיתחזק <b>בְעָשְׁרוֹ יָעִיר</b>, יעורר כנגדו למלחמה את <b>הַכֹּל</b>, ובעיקר <b>אֵת מַלְכוּת יָוָן.</b>
(ג) <b>וְעָמַד</b> ביוון <b>מֶלֶךְ גִּבּוֹר וּמָשַׁל מִמְשָׁל רַב</b>, שלטון נרחב, <b>וְעָשָׂה כִּרְצוֹנוֹ.</b>
(ד) <b>וּכְעָמְדוֹ</b>, כשיעמוד בשיא כוחו, או: כשחייו יבואו אל קִצם, <b>תִּשָּׁבֵר מַלְכוּתוֹ וְתֵחָץ</b>, תחולק <b>לְאַרְבַּע רוּחוֹת הַשָּׁמָיִם, וְלֹא</b> תעבור מלכותו <b>לְאַחֲרִיתוֹ,</b> לצאצאיו, <b>וְלֹא</b> תישאר <b>כְמָשְׁלוֹ אֲשֶׁר מָשָׁל,</b> בתוקפה, <b>כִּי תִנָּתֵשׁ</b>, תיעקר <b>מַלְכוּתוֹ, וְ</b>היא תעבור <b>ל</b>מלכים <b>אֲחֵרִים מִלְּבַד</b> הפיצולים ה<b>אֵלֶּה</b> לארבע רוחות.
(ה) <b>וְיֶחֱזַק מֶלֶךְ־הַנֶּגֶב,</b> המלך הדרומי. יתעצם יותר מיריבו השולט במרחבים האחרים <b>וּמִן־שָׂרָיו</b> של יריבו, או: על מי שהיה אחד משריו, <b>וְיֶחֱזַק עָלָיו, וּמָשָׁל מִמְשָׁל רַב</b>, חזק ולאורך זמן ב<b>מֶמְשַׁלְתּוֹ.</b>
(ו) <b>וּלְקֵץ</b>, אחרי <b>שָׁנִים יִתְחַבָּרוּ,</b> ינסו להשלים זה עם זה. <b>וּבַת מֶלֶךְ־הַנֶּגֶב תָּבוֹא אֶל־מֶלֶךְ הַצָּפוֹן</b> היריב <b>לַעֲשׂוֹת מֵישָׁרִים,</b> דברי אמת וצדק, כחלק מניסיון הפיוס, לצורך הסכם כלשהו, <b>וְלֹא־תַעְצֹר</b>, תעכב, תבלום את <b>כּוֹחַ הַזְּרוֹעַ, וְלֹא יַעֲמֹד</b> למלך הנגב כוחו <b>וּזְרֹעוֹ</b> הצבאית. ניסיון החיבור לא יעלה ביד הבת, <b>וְתִנָּתֵן</b>, ולא תחזיק מעמד ותמות <b>הִיא וּמְבִיאֶיהָ</b>, מלוויה <b>וְהַיֹּלְדָהּ</b>, אביה או ילדהּ <b>וּמַחֲזִקָהּ בָּעִתִּים,</b> המחזק אותה בזמנים הקשים; או: ובעלה ימות באותם זמנים. כל אלו לא יחזיקו מעמד וייהרגו או ימותו.
(ז) <b>וְעָמַד</b>, יצמח בן <b>מִנֵּצֶר שָׁרָשֶׁיהָ</b>, ממשפחת בתו של מלך הדרום על <b>כַּנּוֹ,</b> ישוב לתפוס את השלטון, <b>וְיָבֹא אֶל־הַחַיִל,</b> הכוח הצבאי או האוצרות, <b>וְיָבֹא בְּמָעוֹז</b>, במבצר החזק של <b>מֶלֶךְ הַצָּפוֹן, וְעָשָׂה בָהֶם</b> שַׁמות, או: לָחץ <b>וְהֶחֱזִיק</b> בחלקים מן הממלכה.
(ח) <b>וְגַם</b> את <b>אֱלֹהֵיהֶם עִם־נְסִכֵיהֶם עִם־כְּלֵי חֶמְדָּתָם</b> העשויים <b>כֶּסֶף וְזָהָב בַּשְּׁבִי יָבִא</b> ל<b>מִצְרָיִם, וְהוּא שָׁנִים יַעֲמֹד</b> בארץ שאותה כבש <b>מִמֶּלֶךְ הַצָּפוֹן,</b>
(ט) <b>וּבָא</b> לאחר זמן שוב <b>בּ</b>חזרה לתחום <b>מַלְכוּת מֶלֶךְ הַנֶּגֶב וְשָׁב אֶל־אַדְמָתוֹ.</b>
(י) <b>וּבָנָו</b> של מלך הצפון <b>יִתְגָּרוּ</b> בו, <b>וְאָסְפוּ הֲמוֹן חֲיָלִים רַבִּים, וּבָא בוֹא</b>, צבא הצפון יבוא <b>וְשָׁטַף וְעָבָר</b>, ישעט בכוח דרומה <b>וְיָשֹׁב וְיִתְגָּרֶה</b>, יפתח במלחמה <b>עַד־מָעֻזֹּה</b> – של מלך הדרום.
(יא) <b>וְיִתְמַרְמַר</b>, יתמלא מרירות ורוגז <b>מֶלֶךְ הַנֶּגֶב</b> על פשיטת בני מלך הצפון בתחומו, <b>וְיָצָא וְנִלְחַם עִמּוֹ</b> – <b>עִם־מֶלֶךְ הַצָּפוֹן, וְהֶעֱמִיד</b> מלך הנגב <b>הָמוֹן רָב, וְנִתַּן הֶהָמוֹן</b> של מלך הצפון <b>בְּיָדוֹ.</b>
(יב) <b>וְנִשָּׂא</b>, יילקח בשבי <b>הֶהָמוֹן, וְרָם לְבָבוֹ</b> של מלך הנגב, <b>וְהִפִּיל רִבֹּאוֹת</b> מחיילי האויב <b>וְ</b>אף על פי כן <b>לֹא יָעוֹז,</b> יצליח לשלוט ולנצח.
(יג) <b>וְשָׁב מֶלֶךְ הַצָּפוֹן וְהֶעֱמִיד הָמוֹן רַב</b>, צבא גדול יותר <b>מִן־הָרִאשׁוֹן, וּלְקֵץ הָעִתִּים</b>, לאחר שיעברו <b>שָׁנִים, יָבוֹא בוֹא בְּחַיִל גָּדוֹל וּבִרְכוּשׁ</b>, בציוד צבאי <b>רָב,</b> או: ישוב מהקרב בביזה גדולה.
(יד) <b>וּבָעִתִּים הָהֵם</b> אויבים <b>רַבִּים יַעַמְדוּ עַל־מֶלֶךְ הַנֶּגֶב, וּבְנֵי פָּרִיצֵי עַמְּךָ</b>, דניאל, <b>יִנַּשְּׂאוּ</b>, יתיימרו <b>לְהַעֲמִיד חָזוֹן</b>, אידיאל, משאת נפש <b>וְנִכְשָׁלוּ.</b>
(טו) <b>וְיָבֹא מֶלֶךְ הַצָּפוֹן</b> להילחם, <b>וְיִשְׁפֹּךְ סוֹלְלָה,</b> יקים תל עפר ליד החומה <b>וְלָכַד עִיר מִבְצָרוֹת,</b> ערים מבוצרות. <b>וּזְרֹעוֹת הַנֶּגֶב לֹא יַעֲמֹדוּ</b> במתקפה, <b>וְ</b>למרות <b>עַם מִבְחָרָיו</b>, אנשי צבאו המובחרים – <b>וְאֵין</b> בהם <b>כֹּחַ לַעֲמֹד.</b>
(טז) <b>וְיַעַשׂ</b> מלך הצפון <b>הַבָּא אֵלָיו</b> – אל מלך הדרום <b>כִּרְצוֹנוֹ, וְאֵין עוֹמֵד לְפָנָיו, וְיַעֲמֹד</b>, יתגבר <b>בְּאֶרֶץ־הַצְּבִי,</b> בארץ ישראל, <b>וְ</b>יביא <b>כָלָה בְיָדוֹ,</b> יגרום להשמדה.
(יז) <b>וְיָשֵׂם פָּנָיו לָבוֹא בְּתֹקֶף כָּל־מַלְכוּתוֹ,</b> ימשיך אל הדרום בכל חוזקו, <b>וִישָׁרִים</b>, דברי פשרה, או: אנשים מפשרים <b>עִמּוֹ, וְעָשָׂה</b> הסכם שלום, <b>וּבַת</b> מ<b>הַנָּשִׁים יִתֶּן־לוֹ</b> – <b>ל</b>מלך הנגב <b>לְהַשְׁחִיתָהּ,</b> להשחית את מלכותו באמצעותה, <b>וְלֹא תַעֲמֹד</b> כאשתו; או: לא תקום עצתו, <b>וְלֹא־לוֹ תִהְיֶה</b> שייכת.
(יח) <b>וְיָשֵׂם</b> מלך הצפון את <b>פָּנָיו לְאִיִּים,</b> ארצות חוף, <b>וְלָכַד רַבִּים, וְהִשְׁבִּית קָצִין</b>, מצביא שאינו מלך יקום כנגד מלך הצפון ויכלה את <b>חֶרְפָּתוֹ</b>, חירופיו של מלך הצפון <b>לוֹ. בִּלְתִּי</b>, רק את <b>חֶרְפָּתוֹ יָשִׁיב לוֹ</b> אך לא ינצחו.
(יט) <b>וְיָשֵׁב</b>, מלך הצפון ישיב את <b>פָּנָיו לְמָעוּזֵּי</b>, מצודות <b>אַרְצוֹ, וְנִכְשַׁל וְנָפַל וְלֹא יִמָּצֵא,</b> הוא יאבד.
(כ) בהמשך לתיאור המהומות הפנימיות שיהיו בשתי הממלכות הללו –<b>וְעָמַד עַל־כַּנּוֹ</b>, כיסא מלכותו של המלך הצפוני <b>מַעֲבִיר נוֹגֵשׂ</b>, מי שיעביר את המושל מתפקידו. למלך החדש יהיה אמנם <b>הֶדֶר</b>, יופי <b>מַלְכוּת, ו</b>אולם הוא לא יחזיק מעמד כי <b>בְיָמִים אֲחָדִים יִשָּׁבֵר, וְלֹא בְאַפַּיִם,</b> בכעס, במרד עז <b>וְלֹא בְמִלְחָמָה.</b>
(כא) <b>וְעָמַד עַל־כַּנּוֹ</b> איש <b>נִבְזֶה,</b> בזוי, <b>וְלֹא־נָתְנוּ עָלָיו הוֹד מַלְכוּת</b>, משום שלא ייראה כמלך, ולא יהיה שייך למלוכה, <b>וּבָא בְשַׁלְוָה, וְהֶחֱזִיק מַלְכוּת בַּחֲלַקְלַקּוֹת.</b> הוא יטען לכתר ויצליח לתפוס את המלכות בדרכי פיתוי וערמה.
(כב) <b>וּזְרֹעוֹת הַשֶּׁטֶף</b>, חיילי אויביו <b>יִשָּׁטְפוּ מִלְּפָנָיו וְיִשָּׁבֵרוּ, וְ</b>יישטף מפניו <b>גַם נְגִיד בְּרִית</b>, המושל בישראל.
(כג) <b>וּמִן</b>, מכוח ה<b>הִתְחַבְּרוּת אֵלָיו</b> הוא <b>יַעֲשֶׂה מִרְמָה, וְעָלָה וְעָצַם</b>, ילך ויגדל <b>בִּמְעַט־גּוֹי,</b> ולצדו מעט אנשים.
(כד) <b>בְּשַׁלְוָה וּבְמִשְׁמַנֵּי</b>, באוצרות <b>מְדִינָה יָבוֹא, וְעָשָׂה</b> מעשים <b>אֲשֶׁר לֹא־עָשׂוּ אֲבֹתָיו וַאֲבוֹת אֲבֹתָיו</b> – <b>בִּזָּה וְשָׁלָל וּרְכוּשׁ לָהֶם</b> – לאנשי המדינה <b>יִבְזוֹר,</b> יחלק, <b>וְעַל מִבְצָרִים יְחַשֵּׁב מַחְשְׁבֹתָיו.</b> הוא יתכנן להקים מבצרים חדשים ולשכן בהם את אנשיו <b>וְעַד־עֵת</b>, עד שיבוא הזמן הראוי לצאת ולכבוש.
(כה) <b>וְיָעֵר</b>, הוא יעורר את <b>כֹּחוֹ וּלְבָבוֹ עַל־מֶלֶךְ הַנֶּגֶב בְּחַיִל גָּדוֹל, וּמֶלֶךְ הַנֶּגֶב יִתְגָּרֶה</b> כנגדו ויצא <b>לַמִּלְחָמָה בְּחַיִל־גָּדוֹל וְעָצוּם עַד־מְאֹד, וְ</b>אולם <b>לֹא יַעֲמֹד</b> כנגדו <b>כִּי</b> אנשיו שלו <b>יַחְשְׁבוּ עָלָיו מַחֲשָׁבוֹת,</b> יעשו תחבולות וימרדו בו,
(כו) <b>וְאֹכְלֵי פַת־בָּגוֹ</b>, לחמו, אולי: שכירי החרב שלו <b>יִשְׁבְּרוּהוּ, וְחֵילוֹ יִשְׁטוֹף,</b> יסתער, <b>וְנָפְלוּ</b> מהם <b>חֲלָלִים רַבִּים.</b>
(כז) <b>וּשְׁנֵיהֶם</b> – שני <b>הַמְּלָכִים</b> – מלך הצפון ומלך הנגב, <b>לְבָבָם לְמֵרָע,</b> יחשבו בלבם להרע, <b>וְעַל־שֻׁלְחָן אֶחָד כָּזָב יְדַבֵּרוּ.</b> הם ישבו ליד שולחן אחד כאילו אין ביניהם ריב, וירמו זה את זה, <b>וְלֹא תִצְלָח.</b> לא יעלה בידם לעשות דבר, ובסופו של דבר שניהם יחזרו הביתה, <b>כִּי־עוֹד קֵץ לַמּוֹעֵד.</b> עוד לא הגיע הזמן.
(כח) <b>וְיָשֹׁב</b> מלך הצפון ל<b>אַרְצוֹ בִּרְכוּשׁ גָּדוֹל, וּלְבָבוֹ</b>, רצונו ומחשבותיו יהיו <b>עַל־בְּרִית קֹדֶשׁ,</b> העם הקדוש, להרע לו, <b>וְעָשָׂה</b> את תכניתו <b>וְשָׁב לְאַרְצוֹ.</b>
(כט) <b>לַמּוֹעֵד</b>, לאחר זמן <b>יָשׁוּב</b> מלך הצפון <b>וּבָא בַנֶּגֶב, וְלֹא־תִהְיֶה</b> הפעם הזו מוצלחת <b>כָרִאשֹׁנָה וְ</b>לא <b>כָאַחֲרוֹנָה.</b>
(ל) <b>וּבָאוּ בוֹ צִיִּים</b>, כלי השיט של ה<b>כִּתִּים, וְנִכְאָה,</b> ונשבר. <b>ו</b>מכשלונו הצורב בדרום <b>שָׁב וְזָעַם</b>, יכלה את חמתו <b>עַל</b> בני <b>בְּרִית־קוֹדֶשׁ,</b> ישראל, <b>וְעָשָׂה</b> להם רעות; יאסוף עליהם צבא, או: ילחץ עליהם. <b>וְשָׁב וְיָבֵן</b>, ישים לבו <b>עַל־עֹזְבֵי בְּרִית קֹדֶשׁ.</b> הוא ינסה לבנות קשר עם העוזבים את ברית הקודש.
(לא) <b>וּזְרֹעִים</b>, זרועות, כוחות צבא <b>מִמֶּנּוּ יַעֲמֹדוּ, וְחִלְּלוּ</b> את <b>הַמִּקְדָּשׁ</b>, שהוא <b>הַמָּעוֹז, וְהֵסִירוּ</b>, יבטלו את הקרבת קרבן <b>הַתָּמִיד, וְנָתְנוּ</b> במקדש את <b>הַשִּׁקּוּץ מְשֹׁמֵם,</b> פסל של עבודה זרה.
(לב) <b>וּ</b>ל<b>מַרְשִׁיעֵי בְרִית</b> המלך <b>יַחֲנִיף בַּחֲלַקּוֹת</b>, ינסה לקיים אתם מערכת יחסים טובה. <b>וְ</b>אולם <b>עַם יֹדְעֵי אֱלֹהָיו</b>, יודעי אלוקים <b>יַחֲזִקוּ</b> בברית, בתורה <b>וְעָשׂוּ</b> את מצוותיה.
(לג) <b>וּמַשְׂכִּילֵי</b>, חכמי ה<b>עָם יָבִינוּ</b>, יסבירו <b>לָרַבִּים, וְנִכְשְׁלוּ בְּחֶרֶב וּבְלֶהָבָה, בִּשְׁבִי וּבְבִזָּה</b> במשך <b>יָמִים</b> רבים.
(לד) <b>וּבְהִכָּשְׁלָם יֵעָזְרוּ עֵזֶר מְעָט,</b> לא יהיו אתם נאמנים רבים, <b>וְנִלְווּ עֲלֵיהֶם רַבִּים בַּחֲלַקְלַקּוֹת,</b> בדרך חנופה. רַבִּים בַּחֲלַקְלַקּוֹת,
(לה) <b>וּמִן־הַמַּשְׂכִּילִים</b> יהיו כאלו ש<b>יִכָּשְׁלוּ</b> בניסיונם <b>לִצְרוֹף</b>, לטהר <b>בָּהֶם וּלְבָרֵר וְלַלְבֵּן</b>, להבהיר, <b>עַד־עֵת קֵץ.</b> הם ייכשלו <b>כִּי־עוֹד</b> זמן <b>לַמּוֹעֵד.</b> עוד לא יגיע הזמן.
(לו) <b>וְעָשָׂה כִרְצֹנוֹ הַמֶּלֶךְ,</b> מלך הצפון, <b>וְיִתְרוֹמֵם וְיִתְגַּדֵּל עַל־כָּל־אֵל,</b> יראה את עצמו כגדול מכל האלים, מעין אל עליון. <b>וְעַל</b>, כנגד <b>אֵל אֵלִים</b>, הקדוש ברוך הוא <b>יְדַבֵּר נִפְלָאוֹת,</b> דברי רהב, <b>וְהִצְלִיחַ עַד־כָּלָה</b>, גְמר ה<b>זַעַם, כִּי נֶחֱרָצָה</b>, נגזרה הגזרה ו<b>נֶעֱשָׂתָה.</b>
(לז) <b>וְעַל־אֱלֹהֵי אֲבֹתָיו לֹא יָבִין,</b> יתבונן, יתייחס, <b>וְעַל־חֶמְדַּת נָשִׁים וְעַל־כָּל־אֱלוֹהַּ לֹא יָבִין.</b> הוא יהיה איש מוזר, המנותק מדת אבותיו, מנשים ואף מכל דת אחרת, <b>כִּי עַל</b> ה<b>כֹּל יִתְגַּדָּל.</b> רק חמדת הכבוד והתנשאותו יעסיקו אותו.
(לח) <b>וְ</b>אף על פי כן, <b>לֶאֱלֹהַּ</b> של <b>מָעֻזִּים</b>, שפסלו מוצב <b>עַל־כַּנּוֹ</b>, בסיסו, <b>יְכַבֵּד.</b> המלך יסייע לעבודה זרה כלשהי, <b>וְל</b>אותו <b>אֱלוֹהַּ אֲשֶׁר לֹא־יְדָעֻהוּ אֲבֹתָיו, יְכַבֵּד בְּזָהָב וּבְכֶסֶף וּבְאֶבֶן יְקָרָה וּבַחֲמֻדוֹת,</b> בחפצי חן.
(לט) <b>וְעָשָׂה לְמִבְצְרֵי מָעֻזִּים עִם־אֱלוֹהַּ נֵכָר,</b> הוא יציב את אלוהו הזר במבצריו החזקים, ו<b>אֲשֶׁר יַכִּיר</b>, לאנשים שהוא מכיר, או: לאנשים המכירים באלוהו <b>יַרְבֶּה כָבוֹד, וְהִמְשִׁילָם בָּרַבִּים,</b> על רבים. <b>וַאֲדָמָה יְחַלֵּק בִּמְחִיר</b> מועט. לֵּק בִּמְחִיר
(מ) <b>וּבְעֵת קֵץ יִתְנַגַּח עִמּוֹ</b> – עם מלך הצפון <b>מֶלֶךְ הַנֶּגֶב, וְיִשְׂתָּעֵר</b>, ויסתער <b>עָלָיו מֶלֶךְ הַצָּפוֹן</b> במתקפה גדולה מאוד – <b>בְּרֶכֶב וּבְפָרָשִׁים וּבָאֳנִיּוֹת רַבּוֹת, וּבָא בַאֲרָצוֹת וְשָׁטַף</b> צבאו כמו זרם מים <b>וְעָבָר.</b>
(מא) <b>וּבָא בְּאֶרֶץ הַצְּבִי,</b> בארץ ישראל, <b>וְרַבּוֹת יִכָּשֵׁלוּ,</b> יפלו על ידו, בין אם בנפילה בקרב בין אם יעביר אותם על דתם. <b>וְאֵלֶּה</b> הארצות ש<b>יִמָּלְטוּ מִיָּדוֹ: אֱדוֹם וּמוֹאָב וְרֵאשִׁית</b>, מבחר, או קצה ארץ <b>בְּנֵי עַמּוֹן.</b>
(מב) <b>וְיִשְׁלַח יָדוֹ בַּאֲרָצוֹת, וְאֶרֶץ מִצְרַיִם לֹא תִהְיֶה לִפְלֵיטָה.</b> גם אותה הוא יכבוש.
(מג) <b>וּמָשַׁל בְּמִכְמַנֵּי,</b> במטמוני <b>הַזָּהָב וְהַכֶּסֶף וּבְכֹל חֲמֻדוֹת מִצְרָיִם,</b> נכסיה היקרים, <b>וְ</b>אף <b>לֻבִים וְכֻשִׁים</b>, אנשי המדינות הסמוכות למצרים והכפופות לה שהיו בהן מכרות זהב וכסף, יכבוש <b>בְּמִצְעָדָיו</b>, ברגליו.
(מד) <b>וּשְׁמֻעוֹת</b> רעות ומאיימות <b>יְבַהֲלֻהוּ מ</b>ארצות <b>מִּזְרָח וּמִצָּפוֹן, וְיָצָא בְּחֵמָא</b>, בחמה <b>גְדֹלָה לְהַשְׁמִיד וּלְהַחֲרִים</b>, להמית <b>רַבִּים.</b>
(מה) <b>וְיִטַּע</b>, הוא יקים את <b>אָהֳלֵי אַפַּדְנוֹ</b>, משכנו העראי, <b>בֵּין יַמִּים לְהַר־צְבִי־קֹדֶשׁ,</b> בין הים להרי ישראל, <b>וּבָא עַד־קִצּוֹ,</b> סופו למות, <b>וְאֵין עוֹזֵר לוֹ.</b>
<h2>פרק יב</h2>
(א) דברי הנבואה הבאים, שהם המשך דברי המלאך אל דניאל, עוסקים בקץ הימים. הם מתארים באופן חיוני מאוד דברים שיתרחשו בעתיד הרחוק: <b>וּבָעֵת הַהִיא יַעֲמֹד</b> להמליץ ולהתפלל על ישראל, או: יחדל לדבר בעד ישראל <b>מִיכָאֵל, הַשַּׂר הַגָּדוֹל, הָעֹמֵד עַל־בְּנֵי עַמֶּךָ, וְהָיְתָה</b> באותה תקופה <b>עֵת צָרָה אֲשֶׁר לֹא־נִהְיְתָה</b> כמוה <b>מִהְיוֹת</b> ישראל <b>גּוֹי</b>, עַם, <b>עַד הָעֵת הַהִיא</b> שבאחרית הימים. <b>וּבָעֵת הַהִיא יִמָּלֵט</b>, יינצל <b>עַמְּךָ,</b> יינצל <b>כָּל־הַנִּמְצָא</b> מבני עמך ה<b>כָּתוּב בַּסֵּפֶר,</b> בספר החיים.
(ב) <b>וְרַבִּים מִיְּשֵׁנֵי אַדְמַת־עָפָר</b>, מהמתים <b>יָקִיצוּ.</b> זוהי אחת הנבואות שמדובר בהן באופן ברור על תחיית המתים. <b>אֵלֶּה לְחַיֵּי עוֹלָם,</b> לחיים מאושרים, <b>וְאֵלֶּה</b> – האחרים, הרשעים, אמנם יקומו לתחייה, אבל <b>לַחֲרָפוֹת לְדִרְאוֹן עוֹלָם,</b> הם ישמשו מושא לקללות ולבושה תמידית.
(ג) <b>וְהַמַּשְׂכִּלִים</b> שבעם <b>יַזְהִרוּ</b>, יבהיקו <b>כְּזֹהַר הָרָקִיעַ, וּמַצְדִּיקֵי הָרַבִּים</b>, שאינם רק משכילים אלא גם דואגים לטפל באנשים אחרים ולזכות את הרבים, יתנוצצו <b>כַּכּוֹכָבִים</b> שברקיע <b>לְעוֹלָם וָעֶד.</b>
(ד) <b>וְאַתָּה, דָנִיֵּאל,</b> גם אם אתה מבין או יודע יותר, <b>סְתֹם</b> את <b>הַדְּבָרִים,</b> השאֵר אותם סתומים ומטושטשים, <b>וַחֲתֹם</b>, סגור את <b>הַסֵּפֶר עַד־עֵת קֵץ,</b> אז <b>יְשֹׁטְטוּ רַבִּים</b> אנה ואנה לחפש את ה', <b>וְתִרְבֶּה הַדָּעַת.</b> אולי אז יוכלו המשכילים להבין את הכתוב בספר.
(ה) <b>וְרָאִיתִי, אֲנִי, דָנִיֵּאל, וְהִנֵּה שְׁנַיִם</b>, שני מלאכים <b>אֲחֵרִים עֹמְדִים, אֶחָד הֵנָּה לִשְׂפַת הַיְאֹר, וְאֶחָד הֵנָּה לִשְׂפַת הַיְאֹר,</b> סמוכים לשתי גדות הנהר.
(ו) <b>וַיֹּאמֶר</b> אחד <b>לָאִישׁ לְבוּשׁ הַבַּדִּים</b>, בגדי פשתן, שהוא כנראה השר גבריאל, ואולי השר מיכאל, <b>אֲשֶׁר</b> ניצב <b>מִמַּעַל לְמֵימֵי הַיְאֹר: עַד־מָתַי</b> יתאחר <b>קֵץ הַפְּלָאוֹת</b>? מתי יגיע הקץ שבו יקרו כל הדברים הנפלאים? הרי בינתיים הזמנים רעים.
(ז) <b>וָאֶשְׁמַע אֶת־הָאִישׁ לְבוּשׁ הַבַּדִּים אֲשֶׁר מִמַּעַל לְמֵימֵי הַיְאֹר</b> מְדבר, <b>וַיָּרֶם יְמִינוֹ וּשְׂמֹאלוֹ אֶל־הַשָּׁמַיִם</b> במחווה של שבועה, <b>וַיִּשָּׁבַע בְּחֵי הָעוֹלָם</b>, בה'<b>: כִּי לְמוֹעֵד מוֹעֲדִים וָחֵצִי</b>, כחלוף זמן ידוע, ועוד אותו זמן ואחר כך חצי הזמן, שלא נאמר מה משכוֹ, <b>וּכְכַלּוֹת</b>, כאשר יגמרו <b>נַפֵּץ יַד</b>, לשבור את כוחם של אנשי <b>עַם־קֹדֶשׁ, תִּכְלֶינָה כָל־אֵלֶּה</b> הצרות, ואז יבוא הקץ.
(ח) <b>וַאֲנִי שָׁמַעְתִּי</b> את כל זה, <b>וְלֹא אָבִין</b> על מה מדובר. <b>וָאֹמְרָה: אֲדֹנִי, מָה אַחֲרִית</b>, סוף החשבונות ה<b>אֵלֶּה</b> שאמרת?
(ט) <b>וַיֹּאמֶר: לֵךְ, דָּנִיֵּאל, כִּי</b> יישארו <b>סְתֻמִים וַחֲתֻמִים הַדְּבָרִים</b> שרצונך לדעת <b>עַד־עֵת קֵץ.</b> רק כאשר תבוא הגאולה, הכול יתברר.
(י) הדברים <b>יִתְבָּרְרוּ וְיִתְלַבְּנוּ,</b> יהפכו ברורים, בהירים ונקיים יותר במשך הזמן, <b>ו</b>מתוך הייסורים והצרות <b>יִצָּרְפוּ</b>, ינוקו ויזדקקו <b>רַבִּים. וְהִרְשִׁיעוּ</b>, יתנהגו ברֶשע ה<b>רְשָׁעִים, וְלֹא יָבִינוּ כָּל־רְשָׁעִים</b> את הנבואות הללו, <b>וְהַמַּשְׂכִּלִים יָבִינוּ.</b>
(יא) <b>וּמֵעֵת</b> ש<b>הוּסַר</b> קרבן <b>הַתָּמִיד, וְלָתֵת</b>, וניתן במקדש <b>שִׁקּוּץ שֹׁמֵם,</b> עבודה זרה, יהיו <b>יָמִים אֶלֶף מָאתַיִם וְתִשְׁעִים.</b> לא ברור אם מדובר בימים ממש. רבים מפרשים שהכוונה לשנים שבהן יימשכו הצרות.
(יב) <b>אַשְׁרֵי הַמְחַכֶּה</b> ארבעים וחמישה יום או שנה נוספים, <b>וְיַגִּיעַ לְיָמִים אֶלֶף שְׁלֹשׁ מֵאוֹת שְׁלֹשִׁים וַחֲמִשָּׁה.</b> לא ידוע ממתי יתחיל המניין הזה, מתי הוא יסתיים, ומהם התאריכים המצוינים בו. גם לדניאל עצמו הדברים סתומים וחתומים.
(יג) <b>וְאַתָּה</b>, דניאל, <b>לֵךְ לַקֵּץ,</b> לקץ ימיך שלך, <b>וְתָנוּחַ</b>, תמות <b>וְ</b>אחרי שכיבתך <b>תַעֲמֹד</b>, תקום <b>לְגֹרָלְךָ</b>, למה שיעלה בחלקך <b>לְקֵץ הַיָּמִין,</b> הימים. אתה תהיה בין הקמים באחרית הימים המבינים את משמעות נבואתך.
